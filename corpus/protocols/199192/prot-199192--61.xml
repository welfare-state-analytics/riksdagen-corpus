<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--61</head>
          <docDate when="1992-02-11 00:00:00">1992-02-11 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 5 februari.
          </note>
          <note>
            2 § Svar på fråga 1991/92:339 om svensk praxis för diplomatiskt
            erkännande av länder
          </note>
          <note>
            Anf. 1 Utrikesminister MARGARETA AF
          </note>
          <note type="speaker">
            UGGLAS (m):
          </note>
          <note>
            Fru talman! Hans Göran Franck har frågat mig vilka kriterier
            som gäller för svenskt diplomatiskt erkännande och om någon förändring
            har skett i vår praxis.
          </note>
          <note>
            Svensk politik vad gäller erkännanden av nya stater följer de
            folkrättsliga principer som ett stort antal länder bekänner sig
            till. Nu, liksom tidigare, kräver vi att det finns ett folk, ett
            territorium samt en regering som förmår utöva kontroll över territoriet.
          </note>
          <note>
            Bedömningen av huruvida dessa tre kriterier för erkännande föreligger
            måste ske med hänsyn till omständigheterna i det konkreta fallet.
          </note>
          <note>
            Kriteriet folk är uppfyllt beträffande de stater vi nyligen erkänt.
            Kravet på territorium innebär inte att territoriet måste vara
            i detalj fixerat genom en gränsdragning -- Israel invaldes i FN
            1949 trots att gränserna var omstridda. Kravet på kontroll skall
            sammanvägas med andra folkrättsliga hänsyn -- en rätt till självbestämmande
            kan sålunda kompensera viss brist på kontroll som är en följd
            av yttre påverkan.
          </note>
          <note>
            Någon plikt att erkänna nya stater finns inte i folkrätten. Vid
            några tillfällen har Sverige av politiska skäl valt att avvakta
            med erkännanden. Så var fallet med Nordvietnam, som erkändes år
            1969,
          </note>
          <note>
            DDR, som erkändes år 1972 och Nordkorea, som erkändes först år
            1973.
          </note>
          <note>
            I övrigt har Sverige undvikit att foga politiska villkor eller
            förutsättningar till de tre juridiska kriterierna -- och detta
            trots att sådana villkor varit fullt möjliga enligt folkrätten.
          </note>
          <note>
            Den situation vi -- tillsammans med andra regeringar -- nu står
            inför präglas av unika företeelser som Sovjetunionens upplösning
            och
          </note>
          <note>
            Jugoslaviens sönderfall, samtidigt som det internationella samfundet,
            inte minst inom EG:s och ESK:s ramar, utvecklat nya samarbetsformer
            för att i de nya staterna säkra en respekt för gällande internationella
            regelverk.
          </note>
          <note>
            De nya staterna förväntas således ansluta sig till de regler
            och förpliktelser som Sovjetunionen och
          </note>
          <note>
            Jugoslavien tidigare bekänt sig till, därmed också till de normer
            om mänskliga rättigheter, demokrati och ekonomisk frihet som Europas
            stater enats om i Parisstadgan. Detta synsätt på erkännande av
            nya stater blev särskilt tydligt i fallet Slovenien och
          </note>
          <note>
            Kroatien, där EG låtit en särskild skiljedomskommission granska
            gjorda åtaganden om mänskliga rättigheter, minoriteters ställning
            m.m. Regeringen finner det angeläget att även den svenska erkännandepolitiken
            utgör en del av dessa strävanden för en fungerande rättsordning
            i
          </note>
          <note>
            Europa.
          </note>
          <note>
            Vi har också beträffande såväl Baltikum som
          </note>
          <note>
            Kroatien varit öppna för att vid bedömningen av kriteriet kontroll
            av territorium sammanväga detta kriterium med andra folkrättsliga
            överväganden.
          </note>
          <note>
            En ny tid kräver nya tänkesätt och nya handlingsmodeller.
          </note>
          <note>
            Hans Göran Franck har särskilt frågat mig om
          </note>
          <note>
            Cambodja. Cambodja vann sin självständighet år
          </note>
          <note>
            1955 och erkändes av Sverige samma år.
          </note>
          <note>
            Erkännandet har legat fast sedan dess och varit opåverkat av
            det förhållandet att Sverige under
          </note>
          <note>
            1980-talet varken haft förbindelser med exilkoalitionens Demokratiska
            Kampuchea eller med Phnom Penh-regimen. Detta förklaras av de
            kriterier som vi tillämpar vad gäller våra relationer med andra
            länders regeringar. Regeringen i fråga bör ha rimlig kontroll
            över sitt lands territorium för att man skall kunna betrakta den
            som en verklig regering och ha förbindelser med den. Varken
          </note>
          <note>
            Demokratiska Kampucheas eller staten Cambodjas regering uppfyllde
            under 1980-talet detta kriterium.
          </note>
          <note>
            Denna fråga om förbindelser med en regering är dock inte relaterad
            till frågan om erkännande av stater.
          </note>
          <note type="speaker">
            Anf. 2 HANS GÖRAN FRANCK (s):
          </note>
          <note>
            Fru talman! Jag tackar för svaret. Det är enligt min mening av
            stor betydelse att de regler och den praxis som tillämpas av Sverige
            när det gäller diplomatiska erkännandefrågor upprätthålls med
            öppenhet och konsekvens.
          </note>
          <note>
            För ett land som Sverige, vars utrikespolitiska linje är alliansfrihet
            i fred syftande till neutralitet i krig, är dessa frågor ömtåliga
            och grannlaga. Det gäller för Sverige att upprätthålla respekt
            och aktning för vår hållning och att vi inte blir involverade
            i onödiga tvister på grund av förhastade ställningstaganden.
          </note>
          <note>
            Den här frågan har ju, som utrikesministern berörde något, varit
            föremål för svar i kammaren när det gäller Nordkorea. Då sades
            det att vi utöver dessa kriterier skall klarlägga att ett erkännande
            inte är uttryck för vare sig politiska sympatier eller antipatier.
          </note>
          <note>
            Den känsliga fråga som det har uppstått diskusioner kring är
            bl.a. erkännandet av Kroatien, där det vid tidpunkten för erkännandet
            pågick allvarliga strider. Men till detta kommer att det förelåg
            ganska bestämda rekommendationer från
          </note>
          <note>
            FN-håll om att man vid denna tidpunkt inte skulle försvåra fredsansträngningarna.
            Sverige följde i detta fall mer de ståndpunkter som förekom inom
          </note>
          <note>
            EG. Jag tycker att det i viss mån var olyckligt att man inte
            var mer lyhörd gentemot FN.
          </note>
          <note>
            Slutligen har jag en fråga till utrikesministern om
          </note>
          <note>
            Cambodja. Vad är det nu som utgör hinder för ett erkännande av
            staten Cambodja?
          </note>
          <note>
            Anf. 3 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag delar Hans Göran Francks uppfattning att det
            är värdefullt att dessa frågor kan redovisas klart och öppet och
            att vi har en diskussion om dem. Därför var det bra att jag fick
            möjlighet att svara på denna fråga för att klart kunna redovisa
            att de grundläggande kriterierna för erkännande ligger fast. Men
            det som har skett och som jag tar upp i svaret är att vi befinner
            oss i en ny situation med Sovjetunionens och Jugoslaviens upplösning
            plus det mycket värdefulla att vi har byggt upp ett regelverk
            inom Europa. Och vi har alla möjligheter att infoga och inlemma
            de nya staterna i detta regelverk. Jag tycker att det är ett framsteg
            i Europa och internationellt att man nu erkänner denna typ av
            regelverk.
          </note>
          <note>
            Hans Göran Franck ställde en konkret fråga om
          </note>
          <note>
            Cambodja. Sverige har aldrig averkänt staten, men under en tid
            under 1980-talet förekom det inte några diplomatiska förbindelser.
            Sverige genomförde i december via ambassaden i Bangkok ett ackrediteringsbesök
            i Cambodja, och ett brev undertecknat av statsministern har gjort
            att ambassadör Ternström i Bangkok nu är sidoackrediterad till
            Phnom Pehn. Sverige har på detta sätt tagit ett initiativ som
            inte alla länder har gjort. Schweiz och Nederländerna har gjort
            på detta sätt, men övriga nordiska länder har avvaktat.
          </note>
          <note type="speaker">
            Anf. 4 HANS GÖRAN FRANCK (s):
          </note>
          <note>
            Fru talman! I anslutning till det svaret vill jag ställa följande
            fråga till utrikesministern. Vad anser utrikesministern att nästa
            steg kan bli när det gäller förhållandet till Cambodja? Är det
            möjligt att vi får en beskickning där, och öppnar detta möjligheter
            till bistånd?
          </note>
          <note>
            Jag delar utrikesministerns uppfattning att en ny tid kräver
            nya tänkesätt och nya handlingsmodeller.
          </note>
          <note>
            Det är alldeles givet. Men å andra sidan kanske det inte är så
            preciserat i svaret vad utrikesministern har i tankarna. Jag är
            ändå tillfredsställd med att de tre kriterierna fortfarande gäller.
          </note>
          <note>
            Men vi skall också komma ihåg, som utrikesministern säger i sitt
            svar, att vi av och till av politiska skäl har intagit andra ståndpunkter.
            Jag tycker att det är viktigt att man, som jag sade i mitt första
            anförande, försöker att vara så konsekvent som möjligt och inte
            intar politiska ståndpunkter som kan rubba tilltron till vår utrikespolitik.
          </note>
          <note>
            Anf. 5 Utrikesminister MARGARETHA pAFs
          </note>
          <note type="speaker">
            UGGLAS (m):
          </note>
          <note>
            Fru talman! Visst skall vi sträva efter att vara så konsekventa
            som möjligt. Samtidigt tror jag att vi nu måste erkänna att vi
            i Europa i och med
          </note>
          <note>
            Parisöverenskommelsen och ESK:s framväxt har en ny situation,
            där man även efterfrågar att stater i Europa som vill få komma
            med i det europeiska samarbetet skall acceptera regler och normer
            vad gäller mänskliga rättigheter och hänsyn till minoriteter.
            Detta ser jag som ett framsteg för oss alla.
          </note>
          <note type="speaker">
            Anf. 6 HANS GÖRAN FRANCK (s):
          </note>
          <note>
            Fru talman! På den punkten kan jag instämma med utrikesministern.
            Men när det inom Europa och också inom EG var delade meningar
            om detta, lyssnade man mer på vad de dominerande länderna inom
            EG sade än på uppfattningar som kom från
          </note>
          <note>
            FN-håll genom generalsekreteraren och genom
          </note>
          <note>
            Cyrus Vance.
          </note>
          <note>
            Jag tycker visserligen att det är viktigt att Sverige beaktar
            vad som sägs inom EG, men på grund av vår utrikespolitiska huvudlinje
            är ändå FN det för oss avgörande organet, inte minst med hänsyn
            till att erkännandefrågorna är globala.
          </note>
          <note>
            Anf. 7 Utrikesminister MARGARETHA pAFs
          </note>
          <note type="speaker">
            UGGLAS (m):
          </note>
          <note>
            Fru talman! Ja, FN är kolossalt viktigt för oss. Nu var det inte
            något FN-beslut i frågan, utan det var precis som Hans Göran Franck
            säger fråga om en oro som uttalades av den specielle emissarien.
            Jag tycker att det finns anledning att konstatera att denna oro
            så här långt inte besannats. Även om dagens rapporter är dystra
            har vi nu i det sönderfallande Jugoslavien haft den hittills längsta
            vapenvilan. Denna oro har alltså så här långt inte bekräftats.
            Det var ju olika åsikter om hur detta erkännande skulle inverka
            på den jugoslaviska situationen.
          </note>
          <note type="speaker">
            Anf. 8 HANS GÖRAN FRANCK (s):
          </note>
          <note>
            Fru talman! Jag vill bara avsluta med att säga att det är mycket
            viktigt att vi intar en strikt men samtidigt förhållandevis generös
            hållning i dessa frågor. Jag hoppas när det gäller Cambodja att
            förbindelserna med det landet snabbt skall kunna utvecklas i en
            riktning som verkligen kan gynna freden och samförståndet där
            och att Sverige verkar för att också andra länder följer efter.
          </note>
          <note>
            Överläggningen var härmed avslutad.
          </note>
          <note>
            3 § Svar på fråga 1991/92:368 om skogsteknikerutbildningen
          </note>
          <note>
            Anf. 9 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Ulf Melin har frågat mig vilka åtgärder jag avser
            att vidta för att tillgodose skogsnäringens behov av skogstekniker
            i södra Sverige.
          </note>
          <note>
            Som Ulf Melin har angett i sin fråga har regeringen i årets budgetproposition
            föreslagit att
          </note>
          <note>
            Lantbruksuniversitetet skall spara 30 milj.kr. nästa budgetår.
            Det framgår av budgetpropositionen att det är Lantbruksuniversitetet
            självt som beslutar om hur besparingar skall göras. Bakgrunden
            till detta är att varken riksdagen eller regeringen detaljstyr
            Lantbruksuniversitetets resursanvändning eller lokaliseringen
            av verksamheterna. Detta har nyligen slagits fast av riksdagen.
          </note>
          <note>
            Inom Lantbruksuniversitetet pågår sedan ett par år en total översyn
            av skogsutbildningarnas innehåll och omfattning. Som ett led i
            denna översyn har skogsbruket lämnat uppgifter om sina önskemål
            för framtiden. Detta arbete är ett av underlagen i
          </note>
          <note>
            Lantbruksuniversitetets planering av besparingsarbetet. Inom
            ramen för denna planering har universitetets styrelse nyligen
            beslutat att skogsteknikerutbildningen i Värnamo skall läggas
            ned i slutet av nästa år. Styrelsen har samtidigt beslutat att
            skogsfakulteten i den översyn som pågår av utbildningarna särskilt
            skall beakta behovet av kunskaper om de sydsvenska skogliga förhållandena.
            Arbetet, som skall bedrivas i en särskild grupp, skall vara klart
            i ett första steg i sommar och slutligt sommaren 1993.
          </note>
          <note>
            Skogsproduktionen i södra Sverige är betydande, och det är min
            mening att de framtida skogsutbildningarna måste beakta detta
            förhållande. Det är alltså viktigt att skogsutbildningarna uppfyller
            de krav som framtiden ställer. Jag kommer därför att noga följa
            arbetet med översynen.
          </note>
          <note type="speaker">
            Anf. 10 ULF MELIN (m):
          </note>
          <note>
            Fru talman! Jag vill tacka jordbruksministern för svaret på min
            fråga. Jag hade väl i stort sett förväntat mig det svar som jag
            nyss har fått, men jag kan konstatera att det beslut som SLU har
            fattat är djupt olyckligt. Det innebär att man inte kommer att
            ha någon högre skogsutbildning i södra
          </note>
          <note>
            Sverige, utan att denna kommer att koncentreras till Mellansverige
            och norra Sverige. Samtidigt vet vi att 20 % av skogen finns i
            Götaland och att 30 %
          </note>
          <note>
            av tillväxten och 40 % av skogsbruksvärdet finns där. Dessutom
            finns 40 % av arbetstillfällena i södra Sverige.
          </note>
          <note>
            I den besparing som jordbruksministern anger ingår att man skall
            ta hänsyn till marknadens krav.
          </note>
          <note>
            Jag tycker att SLU på en punkt, men bara på en enda, tar hänsyn
            till marknadens krav, och det är beträffande utbildningens dimensionering.
            Vi är överens om att den är för stor. Men man tar inte hänsyn
            till marknadens krav när det gäller lokaliseringen vid fattandet
            av detta beslut, och i det avseendet har marknaden också, med
            rätta, reagerat.
          </note>
          <note>
            Jag tycker att vi här i riksdagen ibland har väl stora textmassor,
            men i det här fallet hade det varit bra om man i propositionen
            hade lagt till två rader, där man hade talat om vad man menar
            med att en neddragning av utbildningen skall göras. Det hade varit
            rimligt att se på dimensioneringen på de andra utbildningsorterna
            och även att se på innehållet i utbildningen innan man fattar
            detta beslut. Det är en uppenbar risk att vi kommer att förlora
            kompetens i denna typ av utbildningar. Man har olika struktur
            både när det gäller ägandet och när det gäller skogen. Jag undrar
            vilken strategi jordbruksministern har för framtiden.
          </note>
          <note>
            Anf. 11 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Jag vill uppmärksamma Ulf Melin på att jag avslutade
            mitt svar med att säga att skogsproduktionen är betydande. Jag
            tror att vi är ganska överens om de procenttal som Ulf Melin nämnde.
            Min ståndpunkt är den att detta måste beaktas, men därmed kan
            jag inte gå in och detaljreglera förhållandena.
          </note>
          <note>
            Jag vill påpeka att samtidigt som SLU:s styrelse tog det här
            beslutet uppdrog den åt den skogsvetenskapliga fakulteten att
            i den förestående översynen av de skogliga utbildningarna särskilt
            beakta behovet av kunskap om de sydsvenska skogliga förhållandena.
          </note>
          <note>
            Rektorsämbetet kommer att på förslag av kollegienämnden inrätta
            en särskild arbetsgrupp för översyn av de skogliga utbildningarna
            och kommer även ganska snart att besluta om direktiv för denna
            arbetsgrupp. Arbetsgruppen har två utgångspunkter, dels dimensioneringen,
            dels att det skall finnas bara två eftergymnasiala utbildningar.
          </note>
          <note>
            Den ena skall omfatta två och ett halvt till tre år, och i den
            skall man utbildas till s.k. skogsingenjör.
          </note>
          <note>
            Den andra blir den vanliga jägmästarutbildningen.
          </note>
          <note>
            Huvudstrukturen i dessa utbildningar skall vara klar den 1 juli
            i år, och hela översynen skall vara färdig ungefär ett år senare.
            Det pågår alltså ett arbete, och i det uppdraget ligger också
            att se över det som gäller södra Sverige.
          </note>
          <note type="speaker">
            Anf. 12 ULF MELIN (m):
          </note>
          <note>
            Fru talman! Jag tycker ändå att man då går den omvända vägen.
          </note>
          <note>
            Vi vet om att det har genomförts en del utredningar. En har nyligen
            presenterats. Bl.a. har man sett över utbildningens innehåll.
            Vi är överens om att utbildningen behöver förlängas, samtidigt
            som t.ex. skogsmästarutbildning tas bort.
          </note>
          <note>
            Innan den högre skogliga utbildningen tas bort i södra Sverige,
            borde man vänta på resultaten av utredningarna. Jag tycker att
            det här är olyckligt.
          </note>
          <note>
            Strukturen är så pass olika. Kompetensen kommer att tappas, och
            det kommer att bli svårare att rekrytera elever.
          </note>
          <note>
            Jag är övertygad om att jordbruksministern innerst inne tycker
            precis som jag att beslutet är djupt olyckligt. Jag har också
            noterat att jordbruksministern tidigare, innan beslutet fattades,
            har gjort en del uttalanden i tidningar där han talade om vikten
            av forskning och utbildning i södra Sverige. Jag hoppas verkligen
            att beslutet skall omprövas.
          </note>
          <note>
            Anf. 13 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Såvitt jag har förstått bygger SLU:s förslag om att
            lägga ner utbildningen i Värnamo på att lokalerna i Värnamo, som
            är hyrda, är dåliga.
          </note>
          <note>
            Det går snabbt att avyttra dem och spara pengar.
          </note>
          <note>
            Det är möjligt att det är nödvändigt med en närmare bedömning
            innan den långsiktiga utbildningen ''fördelas'' över landet. Det
            arbetet skall göras av den arbetsgrupp jag nämnde tidigare.
          </note>
          <note>
            I går kom ett brev till regeringskansliet från länsstyrelsen
            i Jönköpings län. Länsstyrelsen ber att regeringen skall ompröva
            SLU:s styrelses beslut.
          </note>
          <note type="speaker">
            Anf. 14 ULF MELIN (m):
          </note>
          <note>
            Fru talman! Ja, det är alldeles riktigt att lokalerna är dåliga
            i Värnamo. Jag har själv besökt dem -- jag kommer från orten.
            Men den primära frågan är inte om utbildningen finns i Värnamo
            eller i Växjö. Det primära är att den finns i södra Sverige.
          </note>
          <note>
            Jag är orolig för att dessa beslut gör att utbildningen kommer
            att tas bort. Ser på man hela dimensioneringen, finner man att
            utbildningen hela tiden har flyttats från södra Sverige till
          </note>
          <note>
            Mellansverige och norra Sverige, samtidigt som betydelsen av
            skogsnäringen har förskjutits från norra Sverige och Mellansverige
            till södra Sverige.
          </note>
          <note>
            Jag tycker att det är ologiskt att det då inte finns någon utbildning
            i södra Sverige.
          </note>
          <note>
            Det är oerhört viktigt att jordbruksministern ser över frågan
            och arbetar för att utbildningen även skall finnas i södra Sverige.
            I dag satsas det på forskning och utbildning i Mellansverige och
            norra
          </note>
          <note>
            Sverige -- som är gigantiskt -- men ingenting i södra
          </note>
          <note>
            Sverige. Kompetensen i södra Sverige kommer att tappas, och det
            är mycket allvarligt.
          </note>
          <note>
            Anf. 15 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Jag tror att det är viktigt att vi står fast vid
            bedömningen att myndigheter och universitet skall ha en betydande
            rätt att själva fatta beslut.
          </note>
          <note>
            Det är också positivt om verksamheter kan förläggas till de glest
            befolkade delarna i norra
          </note>
          <note>
            Sverige.
          </note>
          <note>
            Jag är införstådd med situationen på skogsproduktionens område
            och med skogsnäringens krav på en rimlig propotionalitet mellan
            skogsproduktion och utbildning.
          </note>
          <note>
            Förhållandena i skogsproduktionen är olika i norra och södra
            Sverige. Det var därför som jag redan i mitt första inlägg underströk
            att frågan är av sådan betydelse att den måste beaktas i det långsiktiga
            perspektivet.
          </note>
          <note type="speaker">
            Anf. 16 ULF MELIN (m):
          </note>
          <note>
            Fru talman! SLU:s styrelse har gjort det enkelt för sig. Man
            har tittat på vem som äger lokalerna.
          </note>
          <note>
            Byggnadsstyrelsen äger lokalerna i
          </note>
          <note>
            Skinnskatteberg och Bispgården, men däremot inte i Värnamo. Det
            är alltså enkelt att lägga ner utbildningen i södra Sverige.
          </note>
          <note>
            Men jag tycker att man måste se litet längre än vad som har gjorts
            i detta fall. Precis som jordbruksministern säger stämmer inte
            proportionerna överens. Ökningen sker i södra
          </note>
          <note>
            Sverige -- inte i norra Sverige. Men när det gäller forskning
            och utbildning satsas det mer på
          </note>
          <note>
            Mellansverige och norra Sverige. Det här måste vi vända på. Förutom
            att näringarna är olika är också ägarformerna olika. I södra Sverige
            finns små privata skogsjordbruk. I norra Sverige är det tvärtom.
            Det är just därför som kompetens urholkas. Det är nödvändigt med
            olika inriktning på utbildningarna.
          </note>
          <note>
            Överläggningen var härmed avslutad.
          </note>
          <note>
            4 § Svar på fråga 1991/92:372 om djurskyddslagstiftningen
          </note>
          <note>
            Anf. 17 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Siw Persson har frågat mig om regeringen avser att
            se över lagstiftningen så att djur som utsätts för djurplågeri
            ''har en rimlig chans vid juridisk prövning''.
          </note>
          <note>
            Mitt svar på Siw Perssons fråga är ja.
          </note>
          <note>
            När riksdagen våren 1990 fattade beslut om åtgärder för att förstärka
            djurskyddstillsynen, beslutades samtidigt att tillsynen skulle
            utvärderas inom två år. Statens jordbruksverk har till regeringen
            den 31 januari i år redovisat en utvärdering. I jordbruksverkets
            uppdrag ingick också bl.a. att särskilt belysa tillämpningen av
            djurskyddslagens bestämmelser om förbud att ha hand om djur och
            omhändertagande av djur.
          </note>
          <note>
            Jordbruksverkets rapport bereds för närvarande inom jordbruksdepartementet,
            och regeringen har för avsikt att i vår återkomma till riksdagen
            med en redovisning och utvärdering av den lokala djurskyddstillsynens
            utformning och innehåll.
          </note>
          <note>
            Regeringen kommer även att lämna förslag till de eventuella ytterligare
            åtgärder som krävs för en effektiv djurskyddstillsyn och för att
            förebygga vanvård av djur.
          </note>
          <note type="speaker">
            Anf. 18 SIW PERSSON (fp):
          </note>
          <note>
            Fru talman! Jag vill tacka statsrådet för svaret.
          </note>
          <note>
            Det är viktigt att en utvärdering görs av djurskyddslagstiftningen.
            Det är också brådskande att en översyn och utvärdering görs, annars
            får djurskyddslagstiftningen snart öknamnet
          </note>
          <note>
            ''djurskymfslagstiftningen''.
          </note>
          <note>
            I dag händer det ofta att kammarrätten undanröjer länsstyrelsens
            beslut. Låt mig ta ett av många bedrövliga exempel från Malmöhus
            län -- som är mitt hemlän. Exemplet gäller hela tiden samma person.
          </note>
          <note>
            1988 meddelade länsstyrelsen förbud att hålla husdjur. Kammarrätten
            inhiberade beslutet och upphävde det. 1989 meddelade länsstyrelsen
            föreskrifter vid vite om begränsningar av hållande av djur. Kammarrätten
            återförvisade ärendet. 1989
          </note>
          <note>
            dömdes djurägaren för djurplågeri vid Lunds tingsrätt -- det
            är ovanligt att tingsrätter tar ställning i sådana frågor. Senare
            under 1989 meddelade länsstyrelsen nytt förbud. 1990 meddelade
            kammarrätten att länsstyrelsens förbud är alltför långtgående.
            Hösten 1991 ingrep återigen miljöoch hälsoskyddsnämnden -- som
            har varit med hela tiden -- att man skall kunna omhänderta djur.
          </note>
          <note>
            Så bollas då ett ärende fram och tillbaka under flera år. Så
            får det naturligtvis inte gå till.
          </note>
          <note>
            Jag ser därför fram emot att man från jordbruksdepartementets
            sida kommer med en rapport som innebär åtgärder som ger våra djur
            en rimlig chans till en dräglig tillvaro och om det går snett
            en rimlig chans till en juridisk prövning.
          </note>
          <note>
            Anf. 19 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Jag tror inte att Siw Persson och jag har olika uppfattning
            i själva sakförhållandet.
          </note>
          <note>
            Kammarrättens utslag grundar sig egentligen på förarbetena till
            den tidigare jordbrukslagen -- inte till den nuvarande jordbrukslagen
            -- som man hänvisar till i den senaste djurskyddslagen. Det är
            en hänvisning till att det kan vara av betydelse för den som har
            haft vanvårdade djur att han eller hon får fortsätta att hålla
            djuren eftersom det är angeläget ur försörjningssynpunkt.
          </note>
          <note>
            På grund av några prejudicerande fall har det varit svårt att
            förbjuda djurägare i dessa sammanhang att ha djur. Det är min
            bedömning att detta inte har varit bra. Med anledning av den rapport
            som vi nu har fått in, måste vi pröva ärendet och se över vilka
            eventuella ändringar som måste göras.
          </note>
          <note type="speaker">
            Anf. 20 SIW PERSSON (fp):
          </note>
          <note>
            Fru talman! Jag är övertygad om att jordbruksministern skall
            se över frågan.
          </note>
          <note>
            Men om man kan få näringsförbud vid misshandel av dött material,
            måste man naturligtvis också få näringsförbud när man handskas
            med levande material, dvs. djur.
          </note>
          <note>
            Anf. 21 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! För att ytterligare en gång reda ut detta: Det kan
            naturligtvis i ett enstaka fall vara någonting som ligger vid
            sidan om den normala hanteringen som är anledningen till att djurplågeri
            och vanvård förekommer. Men det får inte vara så att man inte
            med bestämdhet och på lång sikt kan förbjuda djurägare att ha
            hand om djur. Jag tror att det är nödvändigt att man ser över
            dessa bestämmelser.
          </note>
          <note type="speaker">
            Anf. 22 SIW PERSSON (fp):
          </note>
          <note>
            Fru talman! Jag tror att vi är överens i sak. Låt mig till sist
            bara säga att det naturligtvis skall vara regel att den som missköter
            djur inte skall få handskas med djur. Det skall inte vara ett
            undantag, som det är i dag.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1991/92:374 om djurhållning och landskapsvård
          </note>
          <note>
            Anf. 23 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Jan-Olof Franzén har frågat mig vilka åtgärder jag
            är beredd att vidta för att bibehålla nötköttsproduktionen och
            därmed det öppna landskapet.
          </note>
          <note>
            Som en del i den livsmedelspolitiska reformen beslutades att
            landskapsvårdsersättning skall kunna lämnas areal som är värd
            att bevara från natur- och kulturmiljövårdssynpunkt. Ersättning
            skall främst lämnas till aktiva jordbrukare med djurhållning och
            betesdrift. Totalt skall 550 milj.kr.
          </note>
          <note>
            under perioden 1990/91--1992/93 betalas ut till lantbrukarna
            för den landskapsvårdande insats som de gör.
          </note>
          <note>
            För landskapsvårdande insatser anvisas även 40
          </note>
          <note>
            milj.kr. per år för bevarande av mer specifika biotoper, s.k.
            NOLA-bidrag.
          </note>
          <note>
            Både landskapsvårdsersättningen och NOLA-
          </note>
          <note>
            bidraget betalas ut per hektar, men i avtalen specifieras vilka
            djurslag och vilket antal djur som skall hållas på de arealer
            för vilka ersättning utgår.
          </note>
          <note>
            Indirekt fungerar dessa ersättningar så att en djurproduktion
            kan bibehållas på den avtalade arealen.
          </note>
          <note>
            Statens naturvårdsverk, jordbruksverket och riksantikvarieämbetet
            har i uppdrag att följa miljöeffekterna av den nya livsmedelspolitiken.
            I
          </note>
          <note>
            detta uppdrag ingår att utvärdera landskapsvårdsersättningen
            och om den får avsedd effekt. Samråd i dessa frågor sker fortlöpande
            med en särskilt bildad referensgrupp inom regeringskansliet. Därutöver
            har även omställningskommissionen som en av sina uppgifter att
            göra en avstämning avseende mål och medel för att bevara ett öppet
            och levande kulturlandskap samt att pröva frågan om arealersättning
            som en metod för att bevara öppet landskap.
          </note>
          <note>
            Den livsmedelspolitiska reformen syftar till att avskaffa alla
            interna regleringar, och regeringens ståndpunkt är att även alla
            branschstöd skall avskaffas. I framtiden, liksom i dag, skall
            lantbrukarna kunna få ersättning för den landskapsvårdande insats
            som de gör.
          </note>
          <note>
            Jan-Olof Franzén tar upp frågan om ett särskilt djurbidrag till
            am- och dikor. Jag upplever det som ett problem att de kompensationsbelopp
            till jordbruket i form av direktbidrag som utgår i stället för
            en gränsskyddshöjning inte kan användas för stöd till produktion
            av exempelvis am- och dikor, som ju inte har något särskilt gränsskydd.
            Jag är även medveten om att lönsamheten inom am- och dikoproduktionen
            är låg.
          </note>
          <note type="speaker">
            Anf. 24 JAN-OLOF FRANZÉN (m):
          </note>
          <note>
            Fru talman! Herr statsråd, jag vill tacka för svaret.
          </note>
          <note>
            Jag är fullt medveten om att landskapsvårdande åtgärder har vidtagits
            men är likväl av den uppfattningen att endast djurhållning kan
            hålla landskapet öppet. Som statsrådet vet är det inte bara mjölkkor
            som håller det vacka mosaiklandskapet öppet, utan även våra dikor.
          </note>
          <note>
            Jag vill fråga statsrådet om han är beredd att överväga någon
            form av bidrag för dikor liknande det som i dag utgår för mjölkkor.
          </note>
          <note>
            Anf. 25 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Det har varit låg lönsamhet i amkooch dikoproduktionen
            samtidigt som vi i samband med beslutet om ny jordbrukspolitik
            har velat befrämja en övergång från mjölkproduktion till köttproduktion,
            eftersom det fanns en överproduktion på mjölksidan och ett underskott
            på nötköttssidan. Vi har i jordbruksdepartementet sett att det
            rådande förhållandet inte är det allra bästa.
          </note>
          <note>
            Som jag nämnde är det inte möjligt att inom ramen för de djurbidrag
            som har gått ut betala någonting för djur som inte kan åsättas
            ett bestämt gränsskydd. Dessa bidrag skall ses som en del av priset
            och har kommit till som en ersättning för en inte utförd gränsskyddshöjning.
            Därför kommer de också jordbrukarna till del för slaktdjuren.
            Trots detta har lönsamheten varit låg.
          </note>
          <note>
            Det är alltså inte möjligt att inom detta system tillföra medel
            till denna produktion. Vi har i jordbruksdepartementet också övervägt
            och överväger för närvarande om det finns andra möjligheter att
            åstadkomma en bättre balans i detta sammanhang.
          </note>
          <note type="speaker">
            Anf. 26 JAN-OLOF FRANZÉN (m):
          </note>
          <note>
            Fru talman! Finns det inte någon möjlighet för statsrådet att
            överväga att ta av bidrag som utgår för landskapsvårdande åtgärder
            och överföra pengar till verksamheten med dikor?
          </note>
          <note>
            Anf. 27 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Fru talman! Det är i och för sig möjligt för regeringen att föreslå
            vilka bidrag som helst om riksdagen vill besluta om dem. Det krävs
            pengar till alla typer av bidrag. Jag tror att Jan-Olof Franzén
            och jag är överens om att det inte är särskilt lätt att införa
            nya bidrag.
          </note>
          <note>
            Jag vill också peka på att de 550 miljonerna i landskapsvårdsstöd
            som jag nämnde i mitt svar som utgår under tre år t.o.m. 1992/93,
            är bestämda för det ändamålet och utgår egentligen för denna typ
            av marker. Därefter skall man utvärdera det stödet.
          </note>
          <note>
            Hur det kan utformas i en framtid är för tidigt för mig att uttala
            mig om i dag.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1991/92:363 om Radio Islams sändningar
          </note>
          <note>
            Anf. 28 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Gudrun Schyman har frågat invandrarministern om hon
            är beredd att ta några initiativ för att få Radio Islams sändningar
            prövade enligt bestämmelserna om hets mot folkgrupp.
          </note>
          <note>
            Fördelningen av arbetet inom regeringen är sådan att det är jag
            som skall svara på frågan.
          </note>
          <note>
            Det ankommer i princip på de brottsbekämpande myndigheterna att
            ingripa mot brottslig verksamhet. När det gäller yttrandefriheten
            i radio är det en uppgift för justitiekanslern att göra detta.
          </note>
          <note>
            Det har från justitiekanslern upplysts att det har kommit in
            anmälningar avseende de sändningar som Gudrun Schyman hänvisar
            till.
          </note>
          <note>
            Regeringen har formellt en möjlighet att anmäla yttrande i radioprogram
            till åtal för yttrandefrihetsbrott. Motsvarande möjlighet finns
            beträffande tryckta skrifter. Regeringen har dock aldrig utnyttjat
            sina möjligheter att göra en sådan anmälan till justitiekanslern.
          </note>
          <note>
            Detta innebär inte att regeringen alltid skulle avstå från att
            använda den möjlighet som nu finns att påtala tryckfrihets- och
            yttrandefrihetsbrott. När det gäller det fall som Gudrun Schyman
            tar upp är det naturligt att avvakta den prövning som görs hos
          </note>
          <note>
            JK.
          </note>
          <note>
            Jag vill framhålla att vi alla bör känna ansvar för att vi i
            vårt land kan leva sida vid sida oavsett kultur eller livsåskådning.
            Brottet hets mot folkgrupp är alltså en företeelse som rör oss
            alla och inte bara dem som utpekas. Yttranden som ger uttryck
            för rasism och främlingsfientlighet skall aldrig tolereras.
          </note>
          <note>
            Jag hyser en stor förhoppning om att vi snart skall komma till
            en punkt där sådana tendenser träder tillbaka genom att vi fortsätter
            att hålla en öppen debatt med hjälp av fakta och argument.
          </note>
          <note type="speaker">
            Anf. 29 GUDRUN SCHYMAN (v):
          </note>
          <note>
            Fru talman! Jag skall be att få tacka statsrådet för svaret.
            Jag kan konstatera att vi i väldigt långa stycken är överens,
            framför allt om det sista som nämndes i svaret, att vi skall komma
            till rätta med det här genom en öppen och fri debatt. Samtidigt
            finns naturligtvis gränser för vad som får sägas.
          </note>
          <note>
            Jag skall återge litet av vad som sades i dessa sändningar. Man
            sade bl.a. så här: Det är judarna som ligger bakom det rasistiska
            våldet i Sverige.
          </note>
          <note>
            Den judiska maffian skapar de här stämningarna genom massmedia.
            De styr och äger. Sionisterna vill styra och dirigera kaos och
            våld mot vissa folkgrupper, medan den judiska maffian är helt
            fri och trygg och kan fortsätta med den ekonomiska och politiska
            ockupationen av landet Sverige.
          </note>
          <note>
            Det är många och långa sändningar. Det här har varit uppe till
            diskussion tidigare. Ahmed Rami har blivit fälld en gång tidigare,
            han har suttit i fängelse, kommit ut och nu återupptagit sina
            sändningar, med i princip samma innehåll. Nu vet jag att det har
            blivit anmält till JK, precis som statsrådet redogjorde för i
            svaret. Det var det inte den dag jag skrev min fråga. Jag tycker
            att det är bra att det har blivit anmält.
          </note>
          <note>
            Den fråga som jag skulle vilja ställa till statsrådet är: Vad
            skulle regeringen göra ifall det inte hade anmälts, och hur länge
            väntar regeringen på en anmälan från allmänheten? När är det regeringens
            ansvar att gripa in och få en prövning till stånd? Om ingen anmälning
            hade kommit den 10 februari eller till i dag, skulle regeringen
            ha sett annorlunda på frågan? Det här är någonting som har pågått
            tidigare och pågår fortfarande, och jag skulle gärna vilja ha
            någon åsiktsriktning angiven från statsrådet.
          </note>
          <note>
            Anf. 30 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Det här är en hypotetisk fråga som jag tvekar något
            att svara på. Men jag kan i alla fall berätta litet grand om bakgrunden
            till bestämmelsen. Före 1978 var chefen för justitiedepartementet
            den som skulle kontrollera att tryckfrihetsgränserna övervakades.
            Men år 1978
          </note>
          <note>
            gjordes en lagändring. Då bestämdes att justitiekanslern skulle
            övervaka detta. Man anförde att principiella skäl talade mot att
            justitieministern skulle utöva denna tillsyn. Att regering sedan
            fick möjlighet att anmäla till justitiekanslern om åtal motiverades
            bl.a. av att det skapades en konstitutionell kontroll av tillsynen
            av tryckfrihetsförordningens efterlevnad.
          </note>
          <note>
            Vad jag vill komma fram till är att det alltså i första hand
            är justitiekanslern som har ansvaret för att yttrandefriheten
            inte missbrukas. Varken den här regeringen eller tidigare regeringar
            har funnit anledning att göra en anmälan till justitiekanslern,
            därför att vaksamheten har varit stor från justitiekanslerns sida.
            Att jag nu skulle säga att det skall gå en viss tid eller att
            något spektakulärt skall inträffa för att regeringen skall ingripa
            är naturligtvis litet tveksamt. Jag utgår från att justitiekanslern
            sköter sin uppgift. Men som jag sade i mitt frågesvar innebär
            det inte att man alltid skall avstå från att göra det, utan det
            får faktiskt bli en prövning från fall till fall.
          </note>
          <note type="speaker">
            Anf. 31 GUDRUN SCHYMAN (v):
          </note>
          <note>
            Fru talman! De sändningar som jag citerade ur var från den 31
            januari. Den 4 februari gjordes den första anmälan tror jag, så
            det är inte så många dagar där emellan. Men i det klimat som råder
            i samhället med rasistiska tendenser och främlingsfientlighet,
            som vi har talat om många gånger här i riksdagen och som vi alla
            är lika upprörda över, krävs en ökad vaksamhet också på det faktum
            att i hetsen mot folkgrupper, utlänningar och svarthåriga ingår
            en ökad hets mot den judiska befolkningen i Sverige. Detta är
            mycket allvarligt. Inte vet jag om det är justitiekanslern som
            skall ha radioapparaten på litet oftare, men vem har egentligen
            ansvaret?
          </note>
          <note>
            Anf. 32 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Ansvaret enligt lagen har alltså justitiekanslern.
            Men det hindrar inte att regeringen naturligtvis har ett bakomliggande
            ansvar. Det är som jag sade att man faktiskt får pröva från fall
            till fall.
          </note>
          <note>
            Det är riktigt, som Gudrun Schyman säger, att man naturligtvis
            måste ta hänsyn till den stämning som råder när sådana här uttalanden
            görs. Det innebär att det naturligtvis krävs en ökad vaksamhet
            både från justitiekanslerns och från regeringens sida.
          </note>
          <note type="speaker">
            Anf. 33 GUDRUN SCHYMAN (v):
          </note>
          <note>
            Fru talman! Nu har vi som tur är en vaksam allmänhet i Sverige
            som också gjort denna anmälan. Jag vet inte om det för för långt
            utanför den här frågan, men jag skulle ändå vilja fråga hur statsrådet
            ser på det faktum att dessa radiosändningar har återupptagits
            i princip på samma sätt som tidigare, fastän Ahmed Rami tidigare
            blivit fälld för hets mot folkgrupp. Jag vet att det har funnits
            en diskussion om huruvida man kan ändra lagen på något sätt för
            att garantera att inte sådant kan upprepas. Jag tänker på den
            tid som man är avstängd efter en dom och liknande resonemang som
            har förevarit.
          </note>
          <note>
            Anf. 34 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Nu har han faktiskt rätt att återuppta sina sändningar
            enligt gällande lag. Man skall ändå inte utgå från att den som
            blir fälld för ett sådant brott fortsätter oförväget på samma
            sätt, utan han ändrar sig naturligtvis. Fortsätter han får man
            naturligtvis se till att stoppa det på ett sätt som står till
            buds.
          </note>
          <note type="speaker">
            Anf. 35 GUDRUN SCHYMAN (v):
          </note>
          <note>
            Fru talman! I det här fallet är det väl så att personen fortsätter
            på samma sätt som tidigare.
          </note>
          <note>
            Det är väldigt upprörande och alarmerande.
          </note>
          <note>
            Jag förstår att statsrådet inte kan gå längre i hypotetiska resonemang,
            men jag hoppas att vi gemensamt med ett stort allvar bevakar hur
            dessa frågor utvecklar sig. Vi får väl avvakta den utredning som
            justitiekanslern gör. Men jag hoppas också på mycket aktiva ministrar
            i det här fallet.
          </note>
          <note>
            Anf. 36 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Jag vill avslutningsvis försäkra Gudrun
          </note>
          <note>
            Schyman om att vi har samma grundinställning i denna fråga och
            att vi är mycket vaksamma.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1991/92:373 om hyresgästers rätt att slippa
            betala för kabel-TV
          </note>
          <note>
            Anf. 37 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Håkan Holmberg har frågat statsrådet
          </note>
          <note>
            Lundgren vilka förslag regeringen är beredd att förelägga riksdagen
            för att förhindra att bostadsrättsföreningar tvingar sådana medlemmar
            som inte önskar kabel-TV att ändå betala avgift för det.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            En bostadsrättsförening fattar själv beslut om hur föreningens
            fastighet skall utrustas m.m. Detta gäller också frågan om fastigheten
            skall anslutas till kabel-TV. Beslut om hur fastigheten skall
            utrustas fattas på vanligt demokratiskt sätt av styrelsen eller
            föreningsstämman. Det kan ibland leda till beslut som inte alla
            föreningsmedlemmar gillar.
          </note>
          <note>
            Jag ser inte något skäl att ändra på dessa regler.
          </note>
          <note type="speaker">
            Anf. 38 HÅKAN HOLMBERG (fp):
          </note>
          <note>
            Fru talman! Jag får tacka för svaret på den fråga som jag egentligen
            ställt till statsrådet Lundgren, som jag har uppfattat är den
            som har ansvar för bostadsfrågorna. Det här är en fråga som handlar
            om problem i bostadsrättsföreningar. Jag är ändå tacksam för svaret,
            men jag är inte helt nöjd. Rent formellt är det naturligtvis rätt
            att svara på det sätt som statsrådet Laurén har gjort.
          </note>
          <note>
            Men låt oss ändå försöka tänka oss litet grand in i en sådan
            situation som tyvärr ibland kan uppkomma, att äldre människor
            som decennier har bott i en bostadsförening plötsligt ställs inför
            ett majoritetsbeslut som i vissa fall har utformats på ett sätt
            som kan uppfattas som djupt personligt kränkande och som dessutom
            får ekonomiska konsekvenser. Samtidigt vet man att man i grannföreningen
            har kunnat lösa precis samma problem på ett mycket enklare och
            behändigare sätt utan att någon konflikt uppstår. Få människor
            skulle väl tycka att den som inte har bil skulle få hyran för
            en parkeringsplats debiterad på månadshyran. Men den som inte
            har TV -- det finns också sådana som över huvud taget inte har
            någon
          </note>
          <note>
            TV, och man har rätt att inte ha TV i Sverige -- kan ibland råka
            ut för att belastas med en avgift för kabel-TV. Jag tycker ändå
            att det här är ett principiellt problem. Även om det givetvis
            inte gäller så rysligt många människor, är det av intresse.
          </note>
          <note>
            Jag vill efterlysa en principiell uppfattning från regeringens
            och statsrådets sida: Är det ändå inte problematiskt att den frihet,
            som givetvis skall finnas för en bostadsrättsförening att besluta
            om sådana här frågor, ibland kan leda till beslut som strider
            mot människors rättskänsla, inte bara när det gäller rättskänslan
            hos dem som själva berörs, utan det går t.o.m. att i namninsamlingar
            ute på stan få hur många som helst att skriva på till förmån för
            den som känner sig kränkt? Borde det inte vara så att man har
            ambitionen att på något sätt förhindra att enskilda människor
            kommer i kläm på det här sättet?
          </note>
          <note>
            Anf. 39 Statsrådet REIDUNN LARUÉN
          </note>
          <note>
            (-):
          </note>
          <note>
            Fru talman! Vid väsentliga förändringar som gäller föreningen
            och dess fastighet skall det beslutas om dessa på en föreningsstämma.
            Motsatsen gäller att styrelsen får besluta om förändringar som
            inte är väsentliga. För att skydda bostadsrättshavarna finns det
            ju dessutom krav på enighet eller kvalificerad majoritet när det
            gäller det antal situationer som finns uppräknade i bostadsrättslagen,
            vilket Håkan Holmberg säkert är medveten om.
          </note>
          <note>
            Vidare har man i en bostadsrättsförening möjlighet att i stadgarna
            ta in ytterligare bestämmelser om krav på majoritet när det gäller
            vissa frågor. Men detta är i botten en föreningsfråga som skall
            hanteras som en sådan, vilket innebär att det krävs majoritetsbeslut
            med kvalificerad eller enkel majoritet när det gäller frågor av
            den här typen.
          </note>
          <note>
            Det kan då naturligtvis finnas en minoritet som har en annan
            uppfattning.
          </note>
          <note>
            Jag anser att man lagstiftningsvägen inte skall gå längre än
            man redan har gjort, utan det är upp till föreningarna att i sina
            stadgar föreskriva om kvalificerad majoritet om frågan anses vara
            väsentlig för föreningen.
          </note>
          <note type="speaker">
            Anf. 40 HÅKAN HOLMBERG (fp):
          </note>
          <note>
            Fru talman! Det vore givetvis önskvärt. Om detta hade varit ytterligt
            ovanligt, hade jag inte brytt mig om att ställa frågan. Men man
            läser då och då om den här typen av problem, som uppenbarligen
            förekommer ganska ofta. Dessutom är detta en typ av situation
            som i framtiden kan tänkas öka i antal, t.ex. om det blir möjligt
            att installera någon form av avancerad datakommunikationsutrustning
            som man fick ha tillgång till i bostäderna, vilket kanske skulle
            medföra ytterligare avgifter. Det kan då finnas flera skäl att
            stå utanför för den som inte vill ansluta sig och betala de rätt
            stora pengar det kan bli fråga om.
          </note>
          <note>
            Jag har inte bostadsrättslagen aktuell för ögonblicket, men eftersom
            det i den räknas upp ett antal situationer, skulle man väl rent
            principiellt kunna tänka sig att se över frågan med tanke på den
            nya typ av problem som har uppstått och som inte fanns när lagen
            infördes.
          </note>
          <note>
            Anf. 41 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Man kan jämföra anslutning till kabel-
          </note>
          <note>
            TV med installation av centralantenn o.d.
          </note>
          <note>
            Medlemmarna måste ju gå med på installationen om det har fattats
            ett sådant beslut i föreningen.
          </note>
          <note>
            Det finns också annan utrustning av fastigheten som medlemmarna
            får acceptera, men som de inte direkt har valt att vara med på,
            eftersom det rör sig om den totala utrustningen för fastigheten.
          </note>
          <note>
            Jag vill återkomma till det som jag tidigare sade, att om man
            anser detta vara en så väsentlig fråga att det skall krävas kvalificerad
            majoritet, måste man införa en sådan bestämmelse i föreningens
            stadgar.
          </note>
          <note>
            Personligen ser jag inte den här frågan som så väsentlig att
            den kräver en lagändring.
          </note>
          <note type="speaker">
            Anf. 42 HÅKAN HOLMBERG (fp):
          </note>
          <note>
            Fru talman! Man skall kanske inte betrakta något som väsentligt
            eller inte efter hur ofta någon drabbas eller hur många människor
            det är som drabbas, utan det skall man göra utifrån hur de som
            faktiskt drabbas -- även om de är få -- upplever den situation
            som kan uppstå. Det är naturligtvis skillnad när det gäller installationer
            av centralantenn och centralvärme, sådant som de flesta tar för
            givet.
          </note>
          <note>
            Även att ansluta en fastighet till ett kabel-TV-nät kan betraktas
            som ett sätt att långsiktigt bidra till fastighetens värdestegring
            och till underhållet av huset, men situationen blir annorlunda
            om man därutöver ålägger människor att betala en månadsavgift
            eller kvartalsavgift, trots att de i en del fall inte ens har
            TV, vilket ju lär förekomma.
          </note>
          <note>
            Den allmänna slutsatsen som kan dras är att det är fel att föreställa
            sig att det alltid är stat, politiker, riksdag och regering som
            kan gå den enskildes rättigheter för när, för det kan även förekomma
            i andra sammanhang genom formellt demokratiska beslut fattade
            i sådana små organisationer som en bostadsrättsförening. Jag vill
            anbefalla en viss vaksamhet framöver på den här punkten.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1991/92:337 om arrendators reparationskostnader
            för bostad
          </note>
          <note type="speaker">
            Anf. 43 Statsrådet BO LUNDGREN (m):
          </note>
          <note>
            Fru talman! Carl Fredrik Graf har frågat mig om arrendators rätt
            till kostnadsavdrag för reparationer avseende den bostadsbyggnad
            som arrendatorn bebor. Han anser det märkligt att dessa kostnader
            inte är avdragsgilla.
          </note>
          <note>
            Carl Fredrik Graf säger i sin fråga att riksskatteverket gett
            ut anvisningar på detta område. Såvitt jag vet har inte riksskatteverket
            gett ut vare sig några föreskrifter eller anvisningar som direkt
            berör denna fråga. Men jag antar att Graf syftar på ett brevsvar
            som riksskatteverket lämnat på en fråga från Lantbrukarnas riksförbund.
            Svaret går i stora drag ut på att arrendekostnaden är avdragsgill
            i näringsverksamheten, men att den del som belöper på mangårdsbyggnaden
            är en privat, inte avdragsgill, levnadskostnad.
          </note>
          <note>
            I inkomstslaget näringsverksamhet medges avdrag för de kostnader
            som normalt kan påräknas i den bedrivna verksamheten för reparation
            och underhåll. Detta gäller för såväl den som äger en näringsfastighet
            som för en arrendator som bedriver näringsverksamhet på den fastighet
            han arrenderar. Fastighetsägarens egen privatbostad ingår inte
            i hans näringsverksamhet, och de kostnader som belöper på denna
            får han följaktligen inte avdrag för i näringsverksamheten.
          </note>
          <note>
            Som riksskatteverket nämnt kan inte heller arrendatorn i sin
            näringsverksamhet få avdrag för den del av sådana kostnader som
            belöper på hans bostad. Om arrendatorn enligt avtal skall svara
            för kostnaderna för bostadsdelen på en jordbruksfastighet, bör
            detta emellertid självfallet påverka arrendeavgiftens storlek.
          </note>
          <note>
            Jag finner därför mot denna bakgrund inte anledning att ifrågasätta
            den tolkning av gällande regler som riksskatteverket har gjort.
          </note>
          <note>
            Beskattningen av arrendator i inkomstslaget näringsverksamhet
            har ett nära samband med fastighetsägarens beskattning. Avdragsrätten
            för kostnader för underhåll av mangårdsbyggnader på jordbruksfastigheter
            har också aktualiserats i annat sammanhang. Frågan övervägs för
            närvarande i finansdepartementet.
          </note>
          <note type="speaker">
            Anf. 44 CARL FREDRIK GRAF (m):
          </note>
          <note>
            Fru talman! Jag ber att få tacka statsrådet för svaret. Det märkliga
            i detta sammanhang är kanske att arrendatorerna inte har uppmärksammats
            på att det förhöll sig på det här sättet. De lantbrukare som äger
            sina fastigheter har ju i god tid fått klart för sig vilka regler
            som gäller, men detta har kommit som en överraskning för de flesta
            arrendatorer. Man kan alltså vända sig emot den sena informationen.
          </note>
          <note>
            Bo Lundgren sade att om arrendatorn enligt avtal är skyldig att
            svara för kostnaderna även för bostadsdelen, vilket arrendatorn
            är i nästan samtliga fall, skall detta påverka arrendeavgiften.
          </note>
          <note>
            Och då kommer man tillbaka till problemet, dvs.
          </note>
          <note>
            att de som är berörda -- det gäller redan ingångna avtal -- har
            inte varit medvetna om att dessa regler skulle tillämpas på det
            här viset. RSV borde ha övervägt någon form av övergångsbestämmelse
            som skulle gälla för de aktuella fallen.
          </note>
          <note>
            Det vore intressant om statsrådet ville utveckla litet grand
            vad som övervägs inom finansdepartementet när det gäller jordbruksfastigheter.
            Övervägs det någonting som avser detta, eller överväger man möjligen
            de taxeringsvärden som på sina håll har blivit ganska höga?
          </note>
          <note type="speaker">
            Anf. 45 Statsrådet BO LUNDGREN (m):
          </note>
          <note>
            Fru talman! När det gäller sen information har väl skattefrågan
            i sig under lång tid varit ganska klarlagd i detta avseende. Det
            har avlämnats ett utredningsbetänkande och en proposition till
            riksdagen, så att framförhållningstiden har varit ganska väl tilltagen.
            Eftersom det finns samband mellan den tidigare avdragsrätten för
            arrendator och avdragsrätten för ägare, tycker jag nog att detta
            har hanterats på ett riktigt sätt när det gäller informationen.
          </note>
          <note>
            Man kan också notera att i samband med att avdragsrätten har
            försvunnit, har även förmånsbeskattningen tagits bort. Vi har
            inte längre den förmånsbeskattning som tidigare fanns inom jordbruket
            och som var på ett förhållandevis högt belopp. Man kan ju diskutera
            på ett annat sätt med utgångspunkt i arrendeavgiften när avtalet
            skall förnyas.
          </note>
          <note>
            Beträffande framtiden finns det en utredning som för närvarande
            arbetar med frågan om avdragsrätt när det gäller vissa mangårdsbyggnader,
            sådana som är kulturminnevärda. Där blir naturligtvis frågan om
            avdragsrätten aktuell, som då får ses i ett bredare sammanhang.
            Därmed kommer också frågan om avdragsrätt för arrendatorer upp.
            Var man så småningom slutsatsmässigt landar kan jag för närvarande
            inte kommentera.
          </note>
          <note type="speaker">
            Anf. 46 CARL FREDRIK GRAF (m):
          </note>
          <note>
            Fru talman! Enligt de informationer som jag har fått har inte
            arrendators speciella ställning tagits upp i samband med skattereformen.
            Man har tagit för givet att de gamla reglerna skulle gälla --
            i annat fall hade jag förmodligen inte heller ställt frågan.
          </note>
          <note>
            Det finns också en skillnad mellan arrendatorer och jordägare,
            nämligen att om en arrendator lägger ned kostnader i någon annans
            fastighet, kan han inte tillgodogöra sig denna kostnad på samma
            sätt när det blir aktuellt att sälja fastigheten. Det är också
            av detta skäl som det hela blir problematiskt.
          </note>
          <note type="speaker">
            Anf. 47 Statsrådet BO LUNDGREN (m):
          </note>
          <note>
            Fru talman! Det är just av den anledningen som man bör föra diskussionen
            med utgångspunkt iavgiften.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1991/92:360 om tillstånd för banker att förvärva
            organisationsaktier i försäkringsbolag
          </note>
          <note type="speaker">
            Anf. 48 Statsrådet BO LUNDGREN (m):
          </note>
          <note>
            Fru talman! Jan Bergqvist har frågat mig på vilka grunder regeringen
            ger tillstånd för banker att förvärva organisationsaktier i försäkringsbolag.
          </note>
          <note>
            Frågan har ställts mot bakgrund av regeringens beslut den 16
            januari i år, att ge S-E-Banken tillstånd att förvärva 4,9 % av
            aktierna i Skandia.
          </note>
          <note>
            Den 1 augusti förra året vidgades bankernas rätt att förvärva
            aktier i två hänseenden.
          </note>
          <note>
            För det första blev det tillåtet att inom en ram på
          </note>
          <note>
            30 % av bankens kapitalbas förvärva aktier i placeringssyfte.
            Det totala engagemanget i ett enskilt företag får uppgå till högst
            1,5 % av kapitalbasen. För sådana förvärv krävs inte något tillstånd.
          </note>
          <note>
            För det andra fick banker möjlighet att, efter tillstånd av regeringen
            eller finansinspektionen, förvärva organisationsaktier i försäkringsbolag.
          </note>
          <note>
            För tillstånd krävs bl.a. att förvärvet ingår som ett led i organisationen
            av verksamheten.
          </note>
          <note>
            I förarbetena till lagstiftningen ges exempel på vad som bör
            läggas till grund för tillståndsprövningen
          </note>
          <note>
            (prop. 1990/91:154 s. 94). Det förutsätts att det ligger organisatoriska
            motiv och en långsiktig affärsstrategi bakom förvärvet. I princip
            är inte förvärvets storlek bestämmande för tillståndsprövningen.
            Det är emellertid naturligt att ju större andel av aktierna som
            förvärvas, desto starkare blir presumtionen för att det är ett
            organisatoriskt förvärv. Ju mindre andel som förvärvas, desto
            mer krävs av banken i fråga om redovisning av omständigheter som
            innebär att förvärvet kan anses vara betingat av organisatoriska
            skäl. Sådana omständigheter kan vara olika typer av samarbetsavtal
            eller avtal som ger banken större inflytande än vad storleken
            på aktieinnehavet utvisar.
          </note>
          <note>
            Men förarbetena är som sagt exemplifierande; det uppställs alltså
            inget krav på att ett samarbetsavtal skall ha kommit till stånd
            när ärendet prövas. Enligt regeringens mening är det inte heller
            rimligt att generellt tillämpa ett sådant krav. Förvärvet måste
            emellertid utgöra ett led i organisationen av verksamheten. En
            uppgift om detta bör godtas, så länge som planerna på ett samarbete
            inte framstår som orealistiska.
          </note>
          <note>
            Detta synsätt låg till grund för regeringens beslut i det S-E-Banksärende
            Jan Bergqvist hänvisar till.
          </note>
          <note type="speaker">
            Anf. 49 JAN BERGQVIST (s):
          </note>
          <note>
            Fru talman! Jag ber att få tacka biträdande finansministern för
            svaret. Bo Lundgren ger en rätt så lång redovisning, och det borde
            ju passa mig bra.
          </note>
          <note>
            Jag vill emellertid efterlysa mera konkreta och klara besked:
            Vilka är de förutsättningar som måste vara uppfyllda för att en
            bank skall få tillstånd att köpa organisationsaktier i ett försäkringsbolag?
          </note>
          <note>
            Om en bank köper en sådan liten andel som 5 %, kan ju det knappast
            vara en tillräcklig grund för att uppfylla vad lagen föreskriver,
            utan det måste ju därutöver finnas handfasta planer på samarbete.
          </note>
          <note>
            I motiven till den nuvarande lagen finns det också klart angivet
            att ju mindre andel av aktierna som förvärvas, desto högre krav
            ställs på bevisning av de organisatoriska skälen. Bevisning, Bo
            Lundgren, är ett ganska starkt krav.
          </note>
          <note>
            Bo Lundgren har bl.a. i Dagens Nyheter fått skarp kritik för
            att han har gett vad de kallar ett
          </note>
          <note>
            ''besynnerligt tillstånd'' och för att han har gjort ''en minst
            sagt ansträngd lagtolkning''. Då tycker man ju att Bo Lundgren
            här för riksdagen borde anstränga sig extra för att skapa klarhet
            kring detta.
          </note>
          <note>
            Ta nu chansen, Bo Lundgren, och gör detta! Ange här vilka som
            är de minimikrav som man måste ställa på samarbetet i sådana här
            fall.
          </note>
          <note type="speaker">
            Anf. 50 Statsrådet BO LUNDGREN (m):
          </note>
          <note>
            Fru talman! För det första är det fråga om en prövning i varje
            enskilt fall. Det tror jag att vi är överens om.
          </note>
          <note>
            För det andra är det helt klart att lagstiftningen anger ramar
            som regeringen skall använda sig av för att avgöra när man kan
            ge tillstånd till förvärv av organisationsaktier.
          </note>
          <note>
            Det är möjligen så att Jan Bergqvist och jag skiljer oss åt vad
            beträffar hur vi ser på ramarna. I den fråga Jan Bergqvist har
            ställt till mig skriver han att förvärv av organisationsaktier,
            när detta ingår som ett led i organisationen av verksamheten,
            förutsätter ett samarbete mellan banken och försäkringsbolaget.
            Enligt min uppfattning är det viktigt att syftet med förvärvet
            måste vara att det är ett led i organisationen av företaget. Ingen
            säger att det skall vara ett etablerat samarbetsavtal, och ingen
            säger att det måste vara något som just nu existerar. Det måste
            däremot vara uppenbart att det är fråga om ett förvärv i organisatoriskt
            syfte.
          </note>
          <note>
            Möjligen skiljer vi oss åt i detta avseende. Det är självklart
            att enbart ett köp av aktier på några få procent inte är tillräckligt
            för att uppfylla de krav som ställs.
          </note>
          <note>
            Det är omöjligt för mig att här gå in på de närmare omständigheterna
            i det fall Jan Bergqvist exemplifierar med; det tror jag inte
            heller att han begär. Det finns en del affärsmässiga uppgifter
            som vi från finansdepartementet naturligtvis inte kan lämna ut.
            Men bedömningen har givetvis varit att detta inte på något vis
            är fråga om placeringsaktier.
          </note>
          <note>
            Detta är fråga om aktier som har förvärvats i en plan som de
            facto syftar till ett organisatoriskt samarbete. Det är också
            detta som har varit grunden för regeringens beslut i den här frågan.
          </note>
          <note type="speaker">
            Anf. 51 JAN BERGQVIST (s):
          </note>
          <note>
            Fru talman! Det är riktigt att den här diskussionen handlar om
            hur vi tillämpar gällande lagstiftning.
          </note>
          <note>
            Man kan sedan ha olika syn på hur lagarna skall se ut i framtiden.
            Nu har vi emellertid en lagstiftning.
          </note>
          <note>
            Det finns vissa förarbeten som anger hur den skall tolkas, och
            det är detta vi diskuterar.
          </note>
          <note>
            Bo Lundgren svarade inte direkt på vilka krav som skall vara
            uppfyllda för att ett sådant här tillstånd skall ges, utan han
            talade mer om vilka krav som man inte behöver ställa innan man
            ger klartecken.
          </note>
          <note>
            Bo Lundgren nämnde att det i finansdepartementet finns ett hemligstämplat
            papper som Skandia har lämnat honom. Detta papper har varken finansinspektionen
            eller riksbanken fått se.
          </note>
          <note>
            Riksbanken har begärt att få ta del av denna handling, men Bo
            Lundgren ruvar som en hök på det, och vecka efter vecka går utan
            att riksbanken får ta del av det. Varför blockerar biträdande
            finansministern riksbankens insyn?
          </note>
          <note type="speaker">
            Anf. 52 Statsrådet BO LUNDGREN (m):
          </note>
          <note>
            Fru talman! Jag har mycket svårt att förstå den beskrivning Jan
            Bergqvist ger. Den skrivelse som inkom från riksbanken föredrogs
            för mig i går eftermiddag. Det är alldeles uppenbart att det inte
            är möjligt att nu fatta beslut; det rör sig om en dag --
          </note>
          <note>
            knappt -- som har förflutit sedan dess. Beträffande riksbankens
            framställning gäller det att se i vad mån det är möjligt att lämna
            ut delar av eller hela de handlingar som finns. Den prövningen
            får naturligtvis göras av regeringen mot bakgrund av gällande
            sekretesslagstiftning. Detta är en självklarhet.
          </note>
          <note>
            När det gäller den fråga Jan Bergqvist faktiskt har ställt, har
            jag redovisat de grunder som regeringen anser skall finnas för
            ett beviljande av tillstånd till förvärv av organisationsaktier.
            Självfallet kommer regeringen, som jag sade, att också ge ett
            svar på riksbankens framställning.
          </note>
          <note type="speaker">
            Anf. 53 JAN BERGQVIST (s):
          </note>
          <note>
            Fru talman! Det är självklart att det praktiska samarbetet måste
            genomföras efter förvärvet, men innan tillståndet beviljas måste
            det ju ändå finnas en rejäl krok att haka upp det samarbetet på.
            Jag tycker att biträdande finansministern är väldigt vag i sin
            formulering när han säger att man bör godta uppgifter om samarbete
            om planerna inte framstår som orealistiska. Det är väldigt otydligt
            vad som menas med detta.
          </note>
          <note>
            Jag är förvånad över att Bo Lundgren över huvud taget kan ifrågasätta
            att riksbanken bör få ta del av handlingen. Riksbanken har ju
            att ta ställning när det kommer andra ansökningar från banker
            som vill köpa försäkringsbolag, och man måste ju då veta vilka
            villkor som gällde för S-E-Banken för att man skall kunna behandla
            de andra bankerna på ett likvärdigt sätt.
          </note>
          <note type="speaker">
            Anf. 54 Statsrådet BO LUNDGREN (m):
          </note>
          <note>
            Fru talman! I det förevarande fallet yttrade sig finansinspektionen
            för och tillstyrkte förvärv av organisationsaktier som riksbanken
            avstyrkte.
          </note>
          <note>
            Efter det har ytterligare uppgifter lämnats till finansdepartementet.
            Riksbanken har begärt att få ta del av de ytterligare uppgifter
            som har lämnats.
          </note>
          <note>
            Eftersom dessa uppgifter är sekretessbelagda är det alldeles
            uppenbart att regeringen, med hänsyn till den part som berörs,
            också måste göra en bedömning av om det är möjligt att lämna ut
            handlingarna till riksbanken. Det vore uppenbart fel av regeringen
            att inte pröva denna fråga. Den prövningen pågår för närvarande.
          </note>
          <note type="speaker">
            Anf. 55 JAN BERGQVIST (s):
          </note>
          <note>
            Fru talman! Jag instämmer med Bo Lundgren om att det är självklart
            att man måste hantera en sådan här framställning i vederbörliga
            former, och det finns vissa regler för hur detta skall gå till.
            Men det är utomordentligt förvånande att regeringen behöver ta
            så lång tid på sig för att fundera över vilket utslag det skall
            bli. Det är ju alldeles uppenbart att man inte kan blockera riksbanken
            från insyn. Riksbanken hade ju att pröva och avge yttrande om
            S-E-Bankens ansökan, och det normala hade varit att dessa uppgifter
            från början hade funnits i det grundmaterial som riksbanken hade
            att ta ställning till. Man kan naturligtvis fundera över varför
            det inte var möjligt för S-E-
          </note>
          <note>
            Banken att då plocka fram det materialet. Det är hur som helst
            en självklarhet att riksbanken måste kunna få ta del av de s.k.
            samarbetsplaner som enligt tidningsuppgifter skall ha redovisats.
          </note>
          <note type="speaker">
            Anf. 56 Statsrådet BO LUNDGREN (m):
          </note>
          <note>
            Fru talman! Det är förvånansvärt att Jan Bergqvist drar upp den
            här debatten. Han frågade i ett tidigare inlägg varför regeringen
            förhalar detta vecka efter vecka. Jag noterade ju att ärendet
            föredrogs för mig i går, dvs. att frågan har varit under beredning
            under i princip en dag. Det är alltså inte fråga om ''vecka efter
            vecka''. Vi kommer att göra en snabb bedömning av möjligheten
            att lämna ut material till riksbanken.
          </note>
          <note>
            Det är väl uppenbart -- även för Jan Bergqvist -- att regeringen,
            i den mån det är fråga om uppgifter som skall vara sekretessbelagda,
            måste ta hänsyn till gällande sekretesslagstiftning. Vi avser
            bereda denna fråga tillsammans med justitiedepartementet.
          </note>
          <note type="speaker">
            Anf. 57 JAN BERGQVIST (s):
          </note>
          <note>
            Fru talman! Det var ett par veckor sedan som riksbanken gjorde
            en framställning för att få ta del av materialet. Det naturliga
            är ju att riksbanken utan större omgångar, men givetvis med iakttagande
            av de formella regler som gäller, får ta del av sådant material.
            Det är ganska självklart att detta är uppgifter som från början,
            om de förelåg då, borde ha funnits med i ansökan och att riksbanken
            då borde ha fått ta del av dem.
          </note>
          <note>
            Det är därför ytterligt förvånande att det skall behöva ta så
            lång tid och att Bo Lundgren, trots att han talar om att han har
            satt sig in i frågan, ännu inte vet hur han skall ställa sig i
            frågan. Det är enligt min uppfattning mycket märkligt. Detta är
            ett papper som, om det hade varit möjligt, borde ha funnits med
            i finansinspektionens behandling av denna fråga och inför riksbankens
            yttrande i frågan.
          </note>
          <note type="speaker">
            Anf. 58 Statsrådet BO LUNDGREN (m):
          </note>
          <note>
            Fru talman! Jan Bergqvist har frågat mig vilka grunder som gäller
            för regeringens tillståndsgivande till banker som har för avsikt
            att förvärva organisationsaktier i försäkringsbolag. Jag har svarat
            på den frågan.
          </note>
          <note>
            Jag har också svarat på Jan Bergqvists fråga angående riksbankens
            möjligheter att få ut handlingar. Jag konstaterar att det här
            rör sig om uppgifter som är sekretessbelagda i finansdepartementet.
            Frågan är om dessa uppgifter ändå skall lämnas ut. Den frågan
            är inte utredd, utan den måste beredas av finansdepartementet
            i samråd med justitiedepartementet för att vi skall kunna garantera
            att sekretesslagens krav i detta sammanhang uppfylls. Det är förvånande
            om Jan
          </note>
          <note>
            Bergqvist inte delar den uppfattningen.
          </note>
          <note type="speaker">
            Anf. 59 JAN BERGQVIST (s):
          </note>
          <note>
            Fru talman! Jag delar verkligen inte uppfattningen att man måste
            vara så omständlig. Däremot finns det vissa regler som måste respekteras
            när det gäller den formella hanteringen. Om verkligheten är den
            att detta är ett papper som egentligen borde ha funnits med i
            ansökan när riksbanken yttrade sig i den här frågan, finns det
            ingen anledning att riksbanken inte skall få ta del av det, eftersom
            riksbanken ju måste se till att den gör likartade bedömningar
            vad gäller andra banker.
          </note>
          <note>
            Jag läste i Dagens Nyheter en kommentar till Bo
          </note>
          <note>
            Lundgrens inlägg i tidningen. Man skrev då följande: Undantag
            kan medges om bankens aktieinnehav är ett led i organisationen
            av verksamheten, vilket måste innebära att de två bolagen samarbetar.
            Är det kravet uppfyllt när försäkringsbolaget inte ens känner
            till den samarbetsplan banken presenterar som motiv för sin ansökan?
            Lagens förarbeten utgår ifrån att det finns två bolag, en bank
            och ett försäkringsbolag, som önskar samarbeta. Bo Lundgrens lagtolkning
            verkar minst sagt ansträngd.
          </note>
          <note>
            Mot den bakgrunden hade vi enligt min mening kunnat vänta oss
            klarare besked om vilka minimikrav som skall ställas i sådana
            här sammanhang.
          </note>
          <note type="speaker">
            Anf. 60 Statsrådet BO LUNDGREN (m):
          </note>
          <note>
            Fru talman! Jan Bergqvist har fått besked om de krav regeringen
            menar skall ställas i det här sammanhanget. Sedan är det fråga
            om en prövning i varje enskilt fall, och det är ju uppenbart för
            Jan
          </note>
          <note>
            Bergqvist att jag inte i detta sammanhang avser redovisa varje
            moment, där en del uppgifter är sekretessbelagda, beträffande
            prövningen av detta enskilda ärende.
          </note>
          <note type="speaker">
            Anf. 61 JAN BERGQVIST (s):
          </note>
          <note>
            Fru talman! Jag har respekt för det sista som Bo
          </note>
          <note>
            Lundgren sade; det är inte det det handlar om.
          </note>
          <note>
            Däremot borde det vara möjligt att tydliggöra vilka minimikrav
            som bör vara uppfyllda i fråga om samarbetet i samband med att
            en bank tar över organisationsaktier med en förhållandevis liten
            andel av aktiekapitalet.
          </note>
          <note type="speaker">
            Anf. 62 Statsrådet BO LUNDGREN (m):
          </note>
          <note>
            Fru talman! Jag har också sagt att man i ett sådant fall likväl
            måste kunna visa att man har organisatoriska avsikter med förvärvet.
            Det är en självklarhet. Den bedömning regeringen har att göra
            är om banken kan anses ha visat detta.
          </note>
          <note type="speaker">
            Anf. 63 JAN BERGQVIST (s):
          </note>
          <note>
            Fru talman! När statsrådet i sitt tal konkret går in på den här
            frågan, säger statsrådet bara att man gör bedömningen att dessa
            planer som har undanhållits både finansinspektionen och riksbanken
            inte är orealistiska. Jag tycker att det är alldeles för vagt
            att redovisa en praxis på det sättet. Det är en öppning av praxis
            jämfört med lagstiftningens motiv och förarbeten.
          </note>
          <note type="speaker">
            Anf. 64 Statsrådet BO LUNDGREN (m):
          </note>
          <note>
            Fru talman! Det framkommer således att det är helt uppenbart
            att Jan Bergqvist och jag har olika syn på praxis.
          </note>
          <note type="speaker">
            Anf. 65 JAN BERGQVIST (s):
          </note>
          <note>
            Fru talman! Det är möjligt, Bo Lundgren, att vi kan ha olika
            syn på hur praxis bör vara utformad.
          </note>
          <note>
            Oavsett vilken syn vi har på praxis, kvarstår att det måste vara
            möjligt för statsrådet att kunna ge klarare besked om vilka minimikrav
            som bör ställas på samarbetet i fall där en bank endast övertar
            en liten del av det sammanlagda aktiekapitalet.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1991/92:343 om
          </note>
          <note>
            Tjernobylolyckan
          </note>
          <note>
            Anf. 66 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Margareta Winberg har frågat mig vilka åtgärder regeringen
            ämnar vidta med anledning av uppgifter om Tjernobylolyckan som
            presenterats av den ryska professorn Vladimir
          </note>
          <note>
            Tjernousenko.
          </note>
          <note>
            De uppgifter som Margareta Winberg refererar till har tidigare
            förts fram av Vladimir Tjernousenko.
          </note>
          <note>
            Bl.a. redovisade han liknande information strax innan resultatet
            från den stora internationella undersökningen av Tjernobylolyckans
            effekter i
          </note>
          <note>
            Ryssland, Vitryssland och Ukraina presenterades hos IAEA i Wien
            i slutet av maj 1991.
          </note>
          <note>
            IAEA medverkade som en bland många internationella och nationella
            organisationer i undersökningen men arbetet samordnades och redovisades
            genom en särskild internationell rådgivande kommitté ledd av föreståndaren
            för strålskyddsforskningsstiftelsen i Hiroshima, Dr
          </note>
          <note>
            Shigematsu.
          </note>
          <note>
            Sedan undersökningsresultaten presenterades har kritik riktats
            mot att undersökningen bl.a. inte omfattat de människor som hade
            utrymts eller som av andra skäl tidigare hade lämnat drabbade
            områden.
          </note>
          <note>
            Inte heller den räddningspersonal som efter olyckan utsattes
            för mycket höga stråldoser eller den saneringspersonal, sammanlagt
            mer än 600 000
          </note>
          <note>
            människor, som i perioder arbetade inom de radioaktivt kontaminerade
            områdena omfattades av undersökningen. Drygt 200 000 av dessa
            människor skall enligt officiella redovisningar ha arbetat i den
            havererade reaktorns närområde under det första året. Någon redovisning
            av hälsotillståndet för dessa har emellertid hittills inte lämnats
            av myndigheterna i berörda republiker.
          </note>
          <note>
            Det finns därför i dag ingen tillgänglig redovisning som talar
            emot de slutsatser som undersökningskommittén drog och som presenterades
            förra våren. Något nytt underlag som i sak skulle förändra de
            bedömningar som de olika expertgrupperna gjorde har heller inte
            presenterats. Detta har också bekräftats av svenska strålskyddsexperter
            som har varit på plats i flera av de drabbade områdena och som
            medverkar i de internationella hjälpprogram som pågår.
          </note>
          <note>
            Jag vill emellertid understryka att vi ännu inte har kunskap
            om de totala effekterna av
          </note>
          <note>
            Tjernobylolyckan och att vi med stor sannolikhet även framdeles
            kommer att få ta del av ytterligare information av det slag som
            professor
          </note>
          <note>
            Tjernousenko redovisat.
          </note>
          <note>
            Regeringen har dock inte funnit anledning att nu vidta några
            särskilda åtgärder med anledning av de uppgifter som Margareta
            Winberg refererar till utöver vad som redan görs genom vår medverkan
            i olika internationella hjälpprogram. Jag vill i det sammanhanget
            också peka på de insatser som görs från svensk sida för att förbättra
            kärnsäkerhets- och strålskyddsläget i Östeuropa.
          </note>
          <note type="speaker">
            Anf. 67 MARGARETA WINBERG (s):
          </note>
          <note>
            Fru talman! Tack för svaret.
          </note>
          <note>
            Jag kom i kontakt med denna fråga i höstas i samband med att
            en konferens, Moreliasymposiet, hade ägt rum i Mexiko. På detta
            symposium berättade doktor Tjernousenko om dessa saker, som åtminstone
            för mig var helt nya. Jag utgick ifrån att han talade sant och
            tyckte att han kom med ganska uppseendeväckande fakta.
          </note>
          <note>
            Han berättade att redan 1982 hade det varit ett haveri i Tjernobyl.
            Men då blåste vinden österut,
          </note>
          <note>
            Sibirien drabbades och det hela kom inte fram till världsopinionen.
            År 1986 när vinden så att säga hade vänt och blåste västerut,
            fick vi avfall över
          </note>
          <note>
            Sverige. Då fick vi reda på det hela. Han sade också att den
            radioaktiva strålningen var 80 % och inte
          </note>
          <note>
            3 % som de officiella siffrorna redovisade. Han varnade Gorbatjov,
            men trots varningen skickade man in folk som skulle städa upp.
            Städningen genomfördes utan skyddskläder och utan teknisk apparatur.
            Man skyfflade ned avfallet med spadar i den s.k. sarkofagen. De
            lokala gruvarbetarna som skötte städningen kollapsade inom en
            timme.
          </note>
          <note>
            Andra som kom dit svimmade vid blotta tanken på vilket jobb de
            skulle utföra. Detta skeende hade filmats och redovisades på konferensen.
          </note>
          <note>
            Många siffror -- vilka också finns redovisade i svaret -- visar
            på en helt annan omfattning av katastrofen än vad vi har hört
            tidigare. Statsrådet säger att man inte avser att vidta några
            andra åtgärder. Skulle man ändå inte kunna tänka sig att
          </note>
          <note>
            Sverige tog ett initiativ via IAEA? Den här forskaren har kommit
            med ganska anmärkningsvärda synpunkter. Kan man inte få nya uppgifter
            genom IAEA?
          </note>
          <note>
            Anf. 68 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! IAEA:s roll skall naturligtvis granskas inom IAEA.
            Jag utesluter inte att vi från svensk sida i rätt forum inom IAEA
            kan ta upp den här diskussionen. Från svensk sida har vi ingen
            anledning att nöja oss med något annat än sanningen, hela sanningen
            och ingenting annat än sanningen. Tyvärr är det inte möjligt att
            få hela sanningen omedelbart. Det här är en process som pågår.
            Den livsfarliga strålningen finns kvar i det kontaminerade området
            och påverkar människor som finns kvar eller utför restaureringsarbete
            där.
          </note>
          <note>
            IAEA har som bekant en dubbelroll. Jag antar att vi båda har
            kritiserat den. Att säga sanningen om
          </note>
          <note>
            Tjernobyl är inte liktydigt med att främja utvecklingen av kärnkraften.
            Därför är det viktigt att det finns internationella expertorgan
            som har en annan infallsvinkel. Det finns sådana med fristående
            forskare från en rad FN-organ. Jag skulle kunna räkna upp dem
            alla, men jag skall i stället ta några exempel -- WHO, FN:s strålvetenskapliga
            kommitté, FN:s ekonomiska kommission för
          </note>
          <note>
            Europa, ILO och Världsmeteorologiska organisationen WMO. De finns
            med i en expertgrupp som har haft möjligheter att granska detta.
            Trots detta har man inte fått en helhetsbild.
          </note>
          <note>
            Det är det jag försökte beskriva i frågesvaret.
          </note>
          <note>
            Jag skall besöka strålskyddsinstitutet på torsdag eftermiddag.
            Jag tänker då ställa frågor till institutet. Jag utesluter inte
            att vi kan ta upp frågan i IAEA. Men IAEA har i sin dubbla funktion
            inte riktigt den trovärdighet som organisationen borde ha.
          </note>
          <note type="speaker">
            Anf. 69 MARGARETA WINBERG (s):
          </note>
          <note>
            Fru talman! Jag är också medveten om detta. Det slog mig när
            vi fick dessa rapporter i FN i New
          </note>
          <note>
            York. Samtidigt var IAEA:s chef där och redovisade årsrapporten.
            Jag talade naturligtvis med honom om detta, han avfärdade detta
            som om inte nonsens så näst intill. I detta sammanhang höll han
            sitt tal i FN där han beskrev de långtgående tankarna på hur man
            skall sprida den fredliga kärnkraftsteknologin ut i världen, inte
            minst till uländerna.
          </note>
          <note>
            Jag tycker att det vore mycket bra om statsrådet ville ta upp
            den här frågan. I svaret finns redovisat vilka människor det här
            rör. Det gäller människor som hade utrymts eller av andra skäl
            lämnat området, räddningspersonal, saneringspersonal m.fl. Det
            måste finnas en mängd människor som inte omfattas av den officiella
            undersökningen. Det måste också -- vilket jag antar att vi är
            överens om --
          </note>
          <note>
            på något sätt gå att få fram hälsotillstånd, dödstal osv. för
            dessa stora grupper.
          </note>
          <note>
            Anf. 70 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Det har skett många förändringar i det berörda området.
            Ukraina är t.ex. en särskild stat.
          </note>
          <note>
            Vi hoppas naturligtvis att det skall finnas en öppenhet när det
            gäller att informera världen. Det är en del av förutsättningarna
            för att få bistånd, och det är de fullt medvetna om.
          </note>
          <note>
            Att man efter reaktorhaveriet i Tjernobyl år 1986
          </note>
          <note>
            över huvud taget har släppt ut information av det här slaget
            till en internationell publik var egentligen det första testet
            på glasnost. Men det innebär inte att det var hög kvalitet på
            all information som kom eller att informationen var fullständig.
            Så långt får man inte tro att Glasnost hade kommit redan i det
            första barnstadiet. Här finns säkert mycket mera att ta reda på
            och få fram. Det är inte detta som jag säger att vi inte kan ta
            tag i nu. Det gäller direkta åtgärder i förhållande till Ukraina.
          </note>
          <note type="speaker">
            Anf. 71 MARGARETA WINBERG (s):
          </note>
          <note>
            Fru talman! Jordbruksutskottet var i Ukraina drygt ett år efter
            Tjernobylolyckan. Vi besökte bl.a.
          </note>
          <note>
            Kijev. Vi ställde frågor. Man beskrev för oss att man hade utrymt
            ett område med en radie av tre mil från Tjernobyl. Man sade emellertid
            -- och det visar på den attityd man hade då -- att människorna
            egentligen skulle kunna flytta tillbaka, men eftersom de är så
            rädda får de väl bo någon annanstans. Detta kan man ställa mot
            det tal som
          </note>
          <note>
            Ukrainas delegat höll i FN nu i höst, där han redovisade mycket
            stor ängslan för vad som skulle komma fram, inte genom de officiella
            rapporterna utan av de uppgifter som han tydligen förstod fanns
            som ytterligare påspädning till det som hade redovisats för världen.
          </note>
          <note>
            Anf. 72 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Jag tror inte att vi har några delade meningar i
            den här frågan. Det viktiga är som sagt att sanningen kommer fram.
            Man måste emellertid använda olika internationella kanaler i samarbete
            med de nya staterna i området för att se till att informationen
            kommer fram. Man måste också följa det här löpande. Någon sanning
            vid ett speciellt ögonblick finns inte -- tyvärr, kan man tillägga.
          </note>
          <note type="speaker">
            Anf. 73 MARGARETA WINBERG (s):
          </note>
          <note>
            Fru talman! Jag tackar för dessa förtydliganden och hoppas att
            miljöministern fortsätter att arbeta för den här saken. Jag vill
            avslutningsvis åberopa vad professorn sade. Han sade att Tjernobylolyckan
            eliminerade det sista hoppet om en praktisk användning av kärnkraften
            och att det är det farligaste hotet mot världens miljö.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1991/92:361 om skolans behandling av EG-frågan
          </note>
          <note type="speaker">
            Anf. 74 Statsrådet BEATRICE ASK (m):
          </note>
          <note>
            Fru talman! Björn Samuelson har frågat mig vilka åtgärder jag
            tänker vidta för att underlätta en allsidig behandling av EG-frågan
            i våra skolor. Han ställer frågan utifrån tidningsuppgifter om
            att det mesta av det material som finns i skolorna starkt talar
            för medlemskap i EG.
          </note>
          <note>
            När Björn Samuelson säger att skolans undervisning skall präglas
            av objektivitet och allsidig belysning av olika åsikter, citerar
            han läroplanens Mål och riktlinjer. Dessa är bindande för lärarna,
            som alltså i sin undervisning skall ge en allsidig bild, oavsett
            hur i ett givet fall själva underlaget för undervisningen ser
            ut. Använder man ett material från den ena sidan, skall detta
            redovisas och balanseras av underlag från den andra sidan. Ansvaret
            ligger här på skolan för att --
          </note>
          <note>
            och nu är det min tur att åberopa läroplanen --
          </note>
          <note>
            hjälpa eleverna till att utveckla ett självständigt och kritiskt
            betraktelsesätt.
          </note>
          <note>
            Nu skall vi kanske inte heller ta alla artiklar i
          </note>
          <note>
            Lärarnas Tidning som sanningsvittnen. Men även om det är så att
            det existerar fler läromedel med en positiv EG-syn, är det varken
            möjligt eller önskvärt att regeringen söker reglera detta. Något
            sådant skulle också vara att förutsätta att lärarna inte klarar
            av den uppgift läroplanen ger dem. Den tilltron till lärarna har
            jag att jag tror att de klarar av den uppgiften.
          </note>
          <note type="speaker">
            Anf. 75 BJÖRN SAMUELSON (v):
          </note>
          <note>
            Fru talman! Jag ber att få tacka Beatrice Ask för svaret.
          </note>
          <note>
            Jag menar naturligtvis inte att vi skall anordna bokbål med SA
            material i EG-frågan. Det vore mig främmande. Jag har också en
            tilltro till lärarna, och jag tror nog att de har en förmåga att
            balansera material. Men nu har de själva från lärarfackens sida
            sagt att de saknar motviktsmaterial och material som är balanserande
            i denna fråga.
          </note>
          <note>
            Den här frågan är inte vilken liten struntfråga som helst. Det
            handlar här om vilket politiskt inflytande eleverna kommer att
            ha i framtiden. Det handlar om att de skall leva i ett framtida
            Sverige som från politiska aspekter är annorlunda än i dag. Det
            handlar om förändrade politiska beslutsprocesser som kommer att
            påverka deras dagliga liv i framtiden. Riksdagen har beslutat
            att vi skall söka medlemskap i EG. Därför tycker jag att det ankommer
            på oss som utbildningspolitiker att se till att det finns balanserande
            material.
          </note>
          <note>
            f300 &gt; Ulf Dinkelspiel har ju i riksdagen utlovat att det skall
            komma medel också till motsidan när det gäller EG-frågan. Jag
            tycker att det är underligt att Beatrice Ask svarar på det sätt
            som hon gör.
          </note>
          <note>
            Talar ni inte med varandra i regeringen, eller hur är det fatt?
            Lärarfacken går ut och efterlyser detta material. Det är vårt
            ansvar att se till att det kan tas fram. Menar Beatrice Ask att
            lärarna inte vet vad de talar om?
          </note>
          <note>
            Om man talar med lärarna ute i skolorna, som jag har gjort efter
            att ha ställt den här frågan, förstärks den här bilden. De efterlyser
            alltså material som gör att de kan, precis som Beatrice
          </note>
          <note>
            Ask säger, hjälpa till och utveckla ett självständigt och kritiskt
            betraktelsesätt i den här frågan. Den här frågan är viktig. Man
            kan inte svara platt intet i det här fallet.
          </note>
          <note type="speaker">
            Anf. 76 Statsrådet BEATRICE ASK (m):
          </note>
          <note>
            Fru talman! Jag tror att det stora problemet ur allsidighetssynpunkt
            är att det inte finns så många som är negativa i EG-frågan i dag.
            Det gör att det finns en slagsida när det gäller materialet.
          </note>
          <note>
            Skolsverige har faktiskt försökt att göra en del för att motverka
            detta. SÖ har gett ut servicematerial i samhällskunskap som handlar
            om att undervisa om EG. Det är ett mycket belysande material,
            även om den här frågan hela tiden förändras. På ett eller annat
            sätt blir innehållet litet otidsenligt, men formen och arbetet
            fungerar ändå om man vill använda det.
          </note>
          <note>
            Det finns gratismaterial från UD att få i de här frågorna. Det
            är mycket sakligt. De lärare jag har talat med efter att ha fått
            Björn Samuelsons fråga tycker att det kanske är litet svårt att
            använda t.o.m. på gymnasiet.
          </note>
          <note>
            Det finns material att köpa i EG-frågan, och där kan man påstå
            att man strävar efter så stor objektivitet som möjligt. Men ekonomin
            ute på skolorna är ju sådan att man drar sig för att köpa programmet.
            Men med hjälp av dagstidningar och
          </note>
          <note>
            TV-program går det att ge en allsidig undervisning. Jag tror
            att detta också är i drivkraften för de flesta lärare.
          </note>
          <note>
            Jag vet inte riktigt vad Björn Samuelson tycker att regeringen
            skall göra i den här frågan. Det är riktigt att vi nu närmar oss
            en folkomröstning i
          </note>
          <note>
            EG-frågan. Då är det naturligt att olika organisationer och andra
            får visst stöd för att kunna ta fram informationsmaterial. Men
            jag inbillar mig att Björn Samuelson har litet mer bråttom än
            så. Jag kan konstatera att det trots allt finns ganska mycket
            att tillgå om man vill leva upp till läroplanens ambitioner. Jag
            tycker inte att det är ett inte-svar från mig som skolminister.
          </note>
          <note type="speaker">
            Anf. 77 BJÖRN SAMUELSON (v):
          </note>
          <note>
            Fru talman! Den här frågan är mycket viktig. Då tycker jag att
            det faller på vårt ansvar som utbildningspolitiker att se till
            att det inte saknas medel när det gäller möjligheten att belysa
            den här frågan ur alla möjliga aspekter och synvinklar.
          </note>
          <note>
            Det är ju problemet här. Det finns kapitalstarka grupper som
            är företrädare för och som vill tala för att vi så snabbt som
            möjligt skall gå in som medlemmar i EG. Sedan finns det svagare
            grupper som tycker att detta borde vi nog ta en funderare på och
            det nog inte är något vidare att bli medlem i EG. Då har jag som
            utbildningspolitiker ett demokratiskt ansvar gentemot skolan att
            se till att man åtminstone inte kan skylla på att det saknas resurser
            i den här frågan.
          </note>
          <note>
            Det finns ju särskilda anslag. Regeringen delar ut särskilda
            anslag ibland via civildepartementet till vissa åtgärder inom
            skolans område. Det finns ju särskilda öronmärkta anslag. Jag
            tycker då att det är mycket märkligt att det inte skall finnas
            särskilda anslag till skolan för information om
          </note>
          <note>
            EG-problematiken.
          </note>
          <note type="speaker">
            Anf. 78 Statsrådet BEATRICE ASK (m):
          </note>
          <note>
            Fru talman! Man skulle kunna ha särskilda stöd för information
            i en mängd mycket centrala frågor. Jag delar uppfattningen att
            EG-frågan är synnerligen aktuell och viktig. Men hela
          </note>
          <note>
            Organisationssverige har bidrag och stöd. De politiska partierna,
            föreningslivet i alla dess delar, fackföreningsrörelsen osv. har
            inte mycket snålt tilltagna resurser. Det är fullt möjligt för
            den som så önskar att ta fram material och arbeta med information
            i skolorna. Alla har väl tyvärr inte varit riktigt så pigga och
            alerta när det gäller att ta fram material som en del, som Björn
            Samuelson kallar kapitalstarka, har varit. Det kan naturligtvis
            bero på att det är roligare och mer engagerande att arbeta om
            man tror på en sak, än om man bara är emot den. Detta kan kanske
            förklara den här slagsidan.
          </note>
          <note>
            Men det är ingen ursäkt från skolans synvinkel att det är så
            här. Kunniga lärare, och det är de allra flesta lärare som vi
            har i dag, klarar mycket väl av att ge en allsidig undervisning
            i den här frågan med befintligt material.
          </note>
          <note type="speaker">
            Anf. 79 BJÖRN SAMUELSON (v):
          </note>
          <note>
            Fru talman! När det gäller detta med att det skulle vara roligare
            att arbeta med någonting som man är för än att arbeta med någonting
            som man är emot, kan jag säga att det beror på ens eget engagemang.
            Jag kan garantera Beatrice Ask att vi hade mycket roligt och tyckte
            det var mycket intressant att arbeta inom linje 3 när det gällde
            kärnkraftsomröstningen. Det kan hon skriva upp.
          </note>
          <note>
            Men det jag föreslår nu, att riksdagen och utbildningspolitiker
            går ut och tar ansvar, är inte något nytt. För bara ett eller
            två år sedan kom det ett anslag om internationalisering av bl.a.
            den högre utbildningen men även det lägre skolväsendet. Då sade
            riksdagen, att här måste man nog ha litet mer pengar till den
            internationalisering som annars skulle komma att sättas på undantag.
            Man anslog då tre eller fyra miljoner kronor, tror jag, som korrektiva
            medel till denna internationalisering som annars kanske bara skulle
            rikta sig mot västvärlden. I den frågan var vi överens. Även moderaterna
            och deras företrädare i utbildningspolitiken tyckte att detta
            var bra.
          </note>
          <note type="speaker">
            Anf. 80 Statsrådet BEATRICE ASK (m):
          </note>
          <note>
            Fru talman! Nu kommer vi in på en principfråga som är ganska
            intressant. Jag är övertygad om att moderata samlingspartiet är
            med, och jag är också övertygad om att alla kommer att vara med,
            när det gäller att ta fram medel för att få en bra diskussion
            inför en EG-omröstning. Men vi har under en lång följd av år arbetat
            med skolorna på det sättet att vi har haft projektstöd, riktade
            statsbidrag osv., där vi har försökt att styra skolans utveckling
            genom centrala instanser.
          </note>
          <note>
            Nu har riksdagen, före mitt tillträde, bytt modell och försöker
            bygga på det lokala ansvaret och tilltron till dem som arbetar
            ute i skolorna. För mig är det mycket logiskt att i det sammanhanget
            hävda och peka på vad läroplanen säger om allsidig undervisning.
            Jag utgår faktiskt ifrån att de lärare som har ansvaret för att
            fullfölja detta klarar av sin uppgift. Då är inte den första åtgärden
            som jag kan komma på att vi skall hitta ytterligare ett specialstöd.
            Det handlar snarare om att se till att skolan totalt sett har
            en någorlunda vettig budget.
          </note>
          <note type="speaker">
            Anf. 81 BJÖRN SAMUELSON (v):
          </note>
          <note>
            Fru talman! Detta med vettig budget kan vi återkomma till i debatten
            i morgon.
          </note>
          <note>
            Jag tycker att detta är en viktig fråga och att det är motiverat
            att regering och riksdag öronmärker pengar till skolan i denna
            mycket viktiga fråga framöver. Det är kanske inte i första hand
            jag och
          </note>
          <note>
            Beatrice Ask som kommer att leva ute i det nya
          </note>
          <note>
            Europa som det talas om, utan det är just de elever som i dag
            går i skolan. Jag är övertygad om att de kommer att möta en förändrad
            miljö.
          </note>
          <note>
            Kommer det i samband med folkomröstningen att öronmärkas pengar
            till skolan för att informera om EG-frågan och medlemskapet? Hur
            det nu blir i unionen eller hur det kommer att se ut framöver
            vet vi ju inte riktigt. Kommer skolan att kunna få en del av dessa
            pengar för att kunna förbättra undervisningen om EG? Det är en
            rak fråga.
          </note>
          <note type="speaker">
            Anf. 82 Statsrådet BEATRICE ASK (m):
          </note>
          <note>
            Fru talman! Vi har ännu inte diskuterat detaljer för detta eller
            summor. Men det är alldeles självklart att skolan måste vara en
            av de viktigaste instanserna för den typen av stöd av det enkla
            skälet att det är i skolan vi når alla.
          </note>
          <note type="speaker">
            Anf. 83 BJÖRN SAMUELSON (v):
          </note>
          <note>
            Fru talman! Om regeringen inte har diskuterat detta riktigt färdigt
            ännu skall jag väcka en motion vid första lämpliga tillfälle.
            Det kan väl bli vid någon tilläggsbudget. Då kan skolan få de
            här medlen framöver. Jag tror att många utbildningspolitiker i
            den här kammaren kommer att ställa upp på ett sådant krav.
          </note>
          <note>
            Det krävs litet annorlunda material när man vänder sig till olika
            ålderskategorier. Just därför tycker jag att det är lämpligt att
            skolan får särskilda medel för den här frågan. Det är ju under
            tidsperioden framöver, fram till ungefär
          </note>
          <note>
            1994, som det är aktuellt med dessa öronmärkta medel.
          </note>
          <note>
            Vi skall inte vara så försiktiga och vara rädda för att säga:
            Detta är viktigt, och det här vill vi ge medel till så att ni
            kan belysa detta på ett allsidigt sätt. Det är inte att styra
            skolan. Skolan har fortfarande rätten att säga: Nej tack, vi vill
            inte.
          </note>
          <note>
            Vi vill använda SAF:s material.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1991/92:333 om den psykiatriska vården
          </note>
          <note type="speaker">
            Anf. 84 Statsrådet BO KÖNBERG (fp):
          </note>
          <note>
            Fru talman! Göthe Knutson har frågat mig vilka åtgärder som jag
            avser att vidta för att skapa en tydlig skillnad mellan sluten
            psykiatrisk vård och den öppna vården.
          </note>
          <note>
            Lagen om beredande av sluten psykiatrisk vård i vissa fall (LSPV)
            ersattes av ny lagstiftning den 1
          </note>
          <note>
            januari i år. Reglerna för den psykiatriska tvångsvården har
            numera delats upp på två lagar, nämligen lagen om psykiatrisk
            tvångsvård med allmän reglering av tvångsvård åt vissa allvarligt
            psykiskt störda (1991:1128) och lagen om rättspsykiatrisk vård
            med särskild reglering av tvångsvård åt vissa lagöverträdare (1991:1129).
          </note>
          <note>
            I lagen om rättspsykiatrisk vård har särskild hänsyn tagits till
            samhällsskyddet. Detta sker genom att domstol, om det finns risk
            att den dömde på nytt begår brott av allvarligt slag, kan besluta
            om särskild utskrivningsprövning när den dömer någon till rättspsykiatrisk
            vård. En person som har dömts till rättspsykiatrisk vård med särskild
            utskrivningsprövning får skrivas ut eller ges permission endast
            efter beslut av allmän förvaltningsdomstol. Om rätten har beslutat
            att en patient skall skrivas ut eller få permission får detta
            överklagas av åklagaren.
          </note>
          <note>
            Vidare kan den dömdes vistelse utanför vårdinrättningen förenas
            med särskilda villkor.
          </note>
          <note>
            Det kan gälla t.ex. skyldighet att underkasta sig medicinering,
            att hålla kontakt med en viss person, förbud att använda berusningsmedel
            samt förbud att ta kontakt med vissa personer eller att vistas
            på vissa platser.
          </note>
          <note>
            Den rättspsykiatriska vården ges på sjukvårdsinrättningar som
            drivs av sjukvårdshuvudmännen. Det är således dessa huvudmän som
            har det yttersta ansvaret för att säkerheten är tillfredsställande
            och att rymningar därmed förhindras. Sjukvårdshuvudmännen har
            regionala enheter som är anpassade för särskilt vårdkrävande patienter.
            Dessa enheter kan vara lämpliga vid vård av patienter som är särskilt
            rymningsbenägna.
          </note>
          <note>
            Den nya lagstiftningen har bara gällt under en dryg månad, vilket
            innebär att det är för tidigt att uttala sig om effekterna. Socialstyrelsen
            har dock förstärkt sin tillsyn över den psykiatriska tvångsvården.
            Enligt min mening får resultatet av styrelsens arbete utgöra underlag
            för att bedöma om de vidtagna åtgärderna är tillräckliga. Jag
            vill också nämna att det vid lagstiftningens tillkomst förutsattes
            att en utvärdering kommer till stånd.
          </note>
          <note>
            Avsikten är att ett uppdrag skall lämnas till socialstyrelsen
            för att få en god grund för bedömning av den nya lagstiftningen.
          </note>
          <note type="speaker">
            Anf. 85 GÖTHE KNUTSON (m):
          </note>
          <note>
            Fru talman! Jag tackar för detta, som jag tycker, utförliga svar.
            Jag skall genast be att få ställa ytterligare en fråga till sjukvårdsministern,
            nämligen när han är beredd att ge detta nya uppdrag till socialstyrelsen.
            Jag frågar med anledning av de händelser som inträffar och som
            inte bara handlar om utskrivningar utan framför allt om det jag
            har frågat om, nämligen när man skall stänga, och helst låsa,
            svängdörrarna på de mentalsjukhus där det uppenbarligen förekommer
            alltför många rymningar för att det skall vara acceptabelt.
          </note>
          <note>
            Min fråga föranleddes av en rymmare som för sjätte gången på
            tre år avvek. Han har gjort sig skyldig till mord på två ungdomar.
            Han flyttades märkligt nog efter femte rymningen till ett boende
            i en s.k. rehabiliteringsstuga vid Östra klinikerna i
          </note>
          <note>
            Vänersborg. Väl kommen till den här sista slussen var det bara
            att promenera ut. Inte bara polisen i det distriktet utan även
            i andra distrikt är mycket trötta på dessa ständigt återkommande
            larm.
          </note>
          <note>
            Polisen har som bekant annat att göra och borde få koncentrera
            sig på det. Detta är enligt min uppfattning mycket släpphänt.
          </note>
          <note>
            Sedan vill jag också ta upp ett annat fall som redovisas i tidningen
            Expressen den 28 januari i år, alltså sedan den nya lagen trätt
            i kraft. Jag kan inledningsvis konstatera att en 33-årig man var
            dömd till sluten psykiatrisk vård och rymde från
          </note>
          <note>
            Säters sjukhus fasta paviljong. Efter tre veckor slog han ihjäl
            sin hustru. I dag är han på fri fot, och man kan inte göra någonting
            åt honom. Vad har sjukvårdsministern för råd att ge huvudmännen
            för denna vård?
          </note>
          <note type="speaker">
            Anf. 86 Statsrådet BO KÖNBERG (fp):
          </note>
          <note>
            Fru talman! Jag har under min tid i samhällsarbetet och även
            som flitig tidningsläsare inte stött på några mentalsjukhus med
            svängdörrar, men det är möjligt att det finns några sådana. Det
            är i botten fråga om en mycket svår avvägning mellan å ena sidan
            samhällsskyddet, den självklara rätten för ett samhälle att skydda
            sig mot individer som är farliga oavsett om de bedöms som psykiskt
            sjuka eller inte, och å andra sidan önskemålet att kunna bota
            eller rehabilitera människor så att de kan komma ut i samhället.
          </note>
          <note>
            Det är den svåra avvägningen som varje civiliserat samhälle måste
            göra.
          </note>
          <note>
            Vi har, som jag redovisade i mitt svar till Göthe
          </note>
          <note>
            Knutson, nyligen ändrat lagstiftningen i Sverige för att i vissa
            delar skärpa samhällsskyddet. Jag förmodar att Göthe Knutson delar
            min uppfattning att de gångna 40 dagar som lagstiftningen varit
            i kraft är i kortaste laget för att göra en bedömning av om de
            nuvarande reglerna är tillräckliga eller inte. Jag redovisade
            i mitt svar att vi kommer att återkomma till frågan, men vi har
            inom regeringen ännu inte tagit ställning till exakt när det kommer
            att ske. Som jag nämnde i mitt svar har det hela tiden förutsatts
            att en utvärdering skulle kunna äga rum.
          </note>
          <note>
            Vad gäller rymningen från Säter tänker jag inte kommentera den
            -- bl.a. därför att jag inte känner till den.
          </note>
          <note type="speaker">
            Anf. 87 GÖTHE KNUTSON (m):
          </note>
          <note>
            Fru talman! Jag tackar för det kompletterande svaret. Denna rymning
            från Säter finns redovisad i Expressen den 28 januari i år, och
            den upptar hela första sidan. Här återkommer detta som vi har
            hört så många gånger från domare, nämligen att det såsom lagen
            är skriven inte fanns något annat att göra än att släppa vederbörande
            på fri fot. Nu har prövningen i utskrivningsnämnderna upphört,
            och i stället är det länsrätten och kammarrätten som har ansvaret.
            Man hamnar då i den situation som nu föreligger i det här fallet
            med Säter.
          </note>
          <note>
            Vederbörande har efter att ha mördat sin hustru och stuckit ifrån
            den s.k. vården varit på fri fot, och det är han uppenbarligen
            också i dag. Han har misshandlat och mordhotat personer, gjort
            sig skyldig till rån osv. samt handlat med knark.
          </note>
          <note>
            Polisen har sedan fått problem att hitta en anstalt där han tas
            emot. Man har t.ex. åkt taxi 17 mil från en ort till en annan.
            Efter att ha varit intagen på den psykmottagningen är han ute
            på fri fot igen. Vad säger statsrådet om detta?
          </note>
          <note type="speaker">
            Anf. 88 Statsrådet BO KÖNBERG (fp):
          </note>
          <note>
            Fru talman! Det är frestande att kommentera just detta, men jag
            skall låta bli att göra det. Jag kan bara konstatera att de regelsystem
            vi har innebär att sjukhushuvudmännen skall ansvara för vården.
          </note>
          <note>
            I samband med den rättspsykiatriska vården har regeringen som
            uppgift att efter hörande av polismyndigheter och åklagarmyndigheter
            godkänna denna typ av inrättningar runt om i
          </note>
          <note>
            Sverige. Regeringen har under de senaste veckorna godkänt ett
            stort antal inrättningar som huvudmännen ansökt om tillstånd för,
            och jag räknar med att regeringen under de närmaste veckorna kommer
            att godkänna fler. Att det skulle vara ett vanligt inslag i vården
            att åka 17 mil och inte hitta någon inrättning där man kan ta
            hand om de personer som bör omhändertas tvivlar jag tills vidare
            på.
          </note>
          <note type="speaker">
            Anf. 89 GÖTHE KNUTSON (m):
          </note>
          <note>
            Fru talman! Detta är alldeles säkert inte något isolerat fall.
            Jag har läst innantill i en tidning som brukar vara mycket trovärdig.
            Jag vet att man kontrollerar fakta innan man sätter sådana här
            ganska uppseendeväckande beskrivningar på pränt. Där står: ''Men
            nu är 33-åringen åter en fri man. I går tog han in på ett hotell
            som socialen betalade.
          </note>
          <note>
            De personer som varit utsatta för mannens förföljelser är förtvivlade.
          </note>
          <note>
            -- Jag vet inte vad jag ska ta mig till. Han har inte ens dragit
            sig för att ge sig på min 80-åriga mor, förklarade en av dem gråtande
            i går.''
          </note>
          <note>
            Rikspolischefen har uttalat sig med anledning av detta och kanske
            flera andra fall och sagt att det måste bli en ändring. Här går
            han utanför det område som sjukvårdsministern har att svara för.
          </note>
          <note>
            Han kräver nämligen, precis som vi moderater, att man bör överväga
            att låta vederbörande krypa in i fängelse. Man fäller alltså en
            dom, och när vederbörande av domstol anses frisk, får han avtjäna
            straffet i fängelse.
          </note>
          <note type="speaker">
            Anf. 90 Statsrådet BO KÖNBERG (fp):
          </note>
          <note>
            Fru talman! Jag kan förstå den tankegång som här framförts av
            rikspolischefen och som nu också framförs, om jag förstod saken
            rätt, av moderata samlingspartiet. Samtidigt vill jag inför den
            framtida debatten om dessa frågor, som naturligtvis inte är avslutad
            i och med ändringen av den här lagstiftningen, peka på att det
            är något motsägelsefullt att först bestämma att en människa skall
            omhändertas för vård beroende på att han eller hon inte varit
            ansvarig för sina handlingar för att sedan när vederbörande anses
            frisk komma på att vederbörande skall ta ansvar för sina handlingar.
            Det är bra om man fortsätter den debatten även inom moderata samlingspartiet.
          </note>
          <note type="speaker">
            Anf. 91 GÖTHE KNUTSON (m):
          </note>
          <note>
            Fru talman! Kriterierna för när någon skall överföras till sluten
            psykiatrisk vård har stramats upp. Det skall bli betydligt färre
            sådana fall. Det tyder på att det inte är alldeles givet och framgår
            inte klart av kriterierna vem som skall förklaras såsom varande
            psykiskt sjuk eller i abnormt tillstånd vid våldshandlingen. Här
            finns något varierande skalor och begrepp.
          </note>
          <note>
            Jag skall inte pressa statsrådet, som är ansvarig för sjukvården,
            när det gäller frågan om vederbörande skall avtjäna fängelsestraff,
            men det handlar också om det vi kallar för omgivningsskyddet.
            Om någon -- och detta är det pinsamma -- har mördat någon, varit
            en våldsverkare, och bedömts som sjuk vid tillfället, kan vederbörande
            bli friskförklarad efter några få månader och få röra sig fritt
            i samhället och göra om detsamma. Då kan man fråga sig om det
            inte vore bättre att man låste in honom -- det är ofta en man
            -- och bokstavligen kastade nycklarna. Men jag vill inte uttrycka
            mig så abrupt.
          </note>
          <note type="speaker">
            Anf. 92 Statsrådet BO KÖNBERG (fp):
          </note>
          <note>
            Fru talman! Det gläder mig att Göthe Knutson inte anslöt sig
            till uppfattningen att vi skulle låsa in vissa personer i Sverige
            som begått allvarliga brott och kasta nycklarna.
          </note>
          <note type="speaker">
            Anf. 93 GÖTHE KNUTSON (m):
          </note>
          <note>
            Fru talman! Det är alltid roligt att göra någon glad, men detta
            är en mycket allvarlig fråga för väldigt många, och även för dem
            inom psykvården. Polisen har, som jag inledningsvis sade, tröttnat
            på att jaga rymlingar som bildligt talat kan gå ut genom svängdörrar.
          </note>
          <note>
            Nu tackar jag statsrådet för att han givit så många svar.
          </note>
          <note type="speaker">
            Anf. 94 Statsrådet BO KÖNBERG (fp):
          </note>
          <note>
            Fru talman! Jag vill inför frågeställaren och kammaren summera
            de svar som jag givit.
          </note>
          <note>
            Det handlar för det första om en mycket svår avvägning som måste
            göras mellan å ena sidan skyddet av medborgare och samhället i
            övrigt och å andra sidan den enskildes möjlighet till rehabilitering.
            För det andra har vi vid årsskiftet genomfört en förändring av
            lagstiftningen som stärker samhällsskyddet. För det tredje skall
            vi se till att pröva om denna lagstiftning är tillräcklig.
          </note>
          <note>
            Överläggningen var härmed avslutad.
          </note>
          <note>
            13 § Svar på frågorna 1991/92:362 och 366 om ersättningen vid
            graviditet
          </note>
          <note type="speaker">
            Anf. 95 Statsrådet BO KÖNBERG (fp):
          </note>
          <note>
            Fru talman! Gudrun Schyman har frågat socialministern om han
            avser att vidta några åtgärder för att förändra reglerna för ersättning
            vid graviditet, t.ex. i riktning mot större valfrihet vid uttag
            av havandeskapspenning. Ines Uusmann har frågat socialministern
            om han avser att agera för att stävja arbetsgivares missbruk av
            möjligheten att vägra betala ut sjuklön till en anställd i samband
            med graviditet. Arbetet inom regeringen är så fördelat att det
            är jag som skall svara på frågorna.
          </note>
          <note>
            Jag besvarar dem i ett sammanhang.
          </note>
          <note>
            Enligt bestämmelser i lagen (1962:381) om allmän försäkring (3
            kap. 9 §) har en försäkrad kvinna rätt till havandeskapspenning
            om havandeskapet har satt ned hennes förmåga att utföra uppgifterna
            i sitt förvärvsarbete med minst en fjärdedel och hon inte kan
            omplaceras till ett mindre ansträngande arbete.
          </note>
          <note>
            Om kvinnan däremot under graviditeten drabbas av sjukdom som
            sätter ned hennes arbetsförmåga skall hon ha ersättning i form
            av sjuklön enligt lagen (1991:1047) om sjuklön eller sjukpenning
            enligt lagen om allmän försäkring. Någon förändring i det här
            avseendet har inte avsetts genom införandet av sjuklönebestämmelserna
            den
          </note>
          <note>
            1 januari i år. Om en kvinna som är sjuk blir vägrad sjuklön
            under graviditet kan hon vända sig till försäkringskassan och
            begära ersättning enligt den s.k. sjuklönegarantin. Finner kassan
            att sjuklön borde ha utbetalats är kvinnan berättigad till ersättning
            direkt från kassan och arbetsgivaren kan av kassan krävas på ersättning
            för det utbetalda beloppet.
          </note>
          <note>
            Frågan om rätten till sjukpenning i samband med graviditet är
            komplicerad. Detta gäller framför allt gränsdragningen mellan
            situationer då havandeskapspenning är den rätta ersättningsformen
            och situationer när ersättningen i stället bör utbetalas i form
            av sjukpenning. Frågan har aktualiserats hos socialdepartementet
            vid flera tillfällen. Jag vill dock betona att ersättning bör
            utbetalas till kvinnor som inte kan förvärvsarbeta på grund av
            nedsatt arbetsförmåga i samband med graviditet. En annan fråga
            är givetvis i vilken grad arbetsförmågan är nedsatt. Den frågan
            bör lösas i enlighet med den praxis som gäller på sjukförsäkringsområdet.
          </note>
          <note type="speaker">
            Anf. 96 GUDRUN SCHYMAN (v):
          </note>
          <note>
            Fru talman! Jag skall be att få tacka för svaret. Jag tycker
            det var onödigt långt. Av effektivitetsskäl skulle det kanske
            ha kunnat skurits ned till en mening. Svaret hade kunnat vara:
            Nej, jag tänker inte göra någonting. De regler som gäller vet
            vi ju om, så svaret verkar litet onödigt.
          </note>
          <note>
            Jag tycker det är tråkigt att regeringen inte tänker göra någonting.
            Jag vet om att reglerna inte har ändrats i och med införandet
            av arbetsgivarinträdet, och det gör det ännu mer komplicerat.
            Det har redan tidigare varit komplicerat.
          </note>
          <note>
            Eftersom så många kvinnor har nedsatt arbetsförmåga på grund
            av besvär under graviditeten har många kvinnor fått tjata sig
            till en sjukskrivning. Man har inte velat ta ut den föräldraförsäkring
            man har rätt till innan barnets födelse, utan den ledigheten vill
            man skjuta fram.
          </note>
          <note>
            Inte minst nu när det ser ut som det gör och det inte finns barnomsorg
            för barn under ett och ett halvt års ålder behöver man den tiden
            efter det att barnet fötts. Det har då utvecklats en praxis som
            inte alls är särskilt bra. Många kvinnor har tyckt att det varit
            en pinsam situation att försöka tjata sig till en sjukskrivning.
          </note>
          <note>
            Nu finns detta fortfarande kvar, och till det läggs att arbetsgivaren
            kan säga nej. Läkaren säger att det inte är något sjukdomstillstånd,
            och arbetsgivaren kan säga att det är självförvållat, och det
            kan man naturligtvis i viss mån säga att det är. Men kvinnan har
            svårt att fullfölja arbetsuppgifterna.
          </note>
          <note>
            Det jag velat peka på i min fråga är möjligheterna att underlätta
            för kvinnan i den här situationen. Vi i vänsterpartiet har i en
            motion väckt under den allmänna motionstiden lagt fram ett förslag
            om en obligatorisk havandeskapspenning. Det är ett förslag som
            tidigare har framförts redan 1988 till departementet av Svensk
            förening för gynekologi och obstetrik för att komma runt den ofta
            mycket förnedrande situationen för kvinnor, nämligen att behöva
            tjata sig till ett läkarintyg, kanske övertala läkaren, och sedan
            övertyga en arbetsgivare.
          </note>
          <note>
            Slutligen måste de kanske överklaga ärendet och driva det vidare,
            och det i samband med graviditeten.
          </note>
          <note>
            Det här är ingen bra situation. Jag hade förväntat mig ett mycket
            mer positivt svar än bara: Nej, vi tänker ingenting göra. Jag
            tycker nog att statsrådet skall överväga svaret. Inte längden,
            utan innehållet.
          </note>
          <note type="speaker">
            Anf. 97 INES UUSMANN (s):
          </note>
          <note>
            Fru talman! Också jag vill tacka för svaret.
          </note>
          <note>
            Det har skapats nya problem i och med införandet av sjuklönesystemet.
            Tidigare spelade det för arbetsgivaren ingen roll om kvinnan fick
            havandeskapspenning eller var sjukskriven.
          </note>
          <note>
            Arbetsgivaren tog inte pengarna ur egen kassa. Det är en nyhet.
          </note>
          <note>
            I och för sig kan man förstå att en arbetsgivare gör vissa försök
            att komma undan genom att säga: Skall det vara någon ledighet,
            får det väl vara ledighet med havandeskapspenning. Han sparar
            ju några kronor om försäkringskassan betalar. Jag ser det som
            ett stort problem framöver om inte alla --
          </note>
          <note>
            politiker, socialdepartementet, riksförsäkringsverket och försäkringskassorna,
            som är de myndigheter vi har -- ger mycket tydliga signaler till
            arbetsgivarna att den enskilde aldrig får drabbas eller komma
            i kläm.
          </note>
          <note>
            Jag är medveten om att man med en lagstiftning inte kan komma
            åt alla enskilda fall, men man måste ha en praxis, vilket också
            nämns i svaret.
          </note>
          <note>
            Signalerna måste vara mycket tydliga från försäkringskassan.
            Men för att försäkringskassan skall ta upp den här frågan är det
            viktigt att man också från socialdepartementet uppmärksammar detta.
            I det läge vi nu befinner oss med lågkonjunktur och arbetslöshet
            är den enskilde anställde mycket svagare i förhållande till arbetsgivaren
            än i ett annat konjunkturläge. Det är då dubbelt viktigt att vi
            ger de rätta signalerna. Jag vill därför fråga statsrådet vad
            man på departementet kommer att göra för att ge denna trygghet
            åt kvinnorna.
          </note>
          <note type="speaker">
            Anf. 98 Statsrådet BO KÖNBERG (fp):
          </note>
          <note>
            Fru talman! Den reform som genomfördes för sex sju veckor sedan,
            den 1 januari, innebär att arbetsgivarna svarar för utbetalningen
            av ersättning de två första veckorna och som kopplades till en
            sänkning av arbetsgivaravgiften som skall motsvara den genomsnittliga
            kostnaden, är en mycket stor reform. Vi har i Sverige ca 10 miljoner
            sjukfall om året. Det är alldeles uppenbart att det innebär en
            stor förändring om många av dessa fall förs över från försäkringskassorna,
            som har handlagt sådana fall i decennier, till arbetsgivarna.
            Det är en ordning som i och för sig finns på flera håll i Europa,
            men vi är i Sverige ovana vid den. Vi skall därför inte vara förvånade
            om det blir fel här och var. Det kan naturligtvis också missbrukas
            -- som allt annat här i livet -- i detta fall av arbetsgivaren.
            Den viktiga signalen är att någon förändring i vad gäller exempelvis
            reglerna för havandeskapspenning och sjukpenning inte har avsetts,
            vilket har bekräftats av bl.a. Gudrun Schyman i hennes inlägg
            alldeles nyss.
          </note>
          <note>
            Sedan får jag väl be Gudrun Schyman om ursäkt för att svaret
            var i längsta laget. Jag ber kammaren om en viss tillgift på den
            punkten, med tanke på att mitt nästa svar, till Birgitta Dahl,
            är desto kortare och att genomsnittslängden därför kanske uppfyller
          </note>
          <note>
            Gudrun Schymans krav.
          </note>
          <note>
            Det är naturligtvis rimligt att man informerar allt vad man kan
            om det här, och det har riksförsäkringsverket gjort. Det behövs
            säkert mycket mer information; alla vi som har sysslat med information
            vet att det är en svår uppgift att nå hundratusentals arbetsgivare
            när det har hänt någonting nytt. Det kommer säkert att dyka upp
            en del fall som är av samma art som det fall som har beskrivits
            i massmedia.
          </note>
          <note>
            Det viktiga är att vi samtidigt sänder signalen att den enskildes
            rättigheter inte har påverkats. Efter ett antal fall -- jag hoppas
            att det blir så få som möjligt -- kommer väl den signalen att
            gå fram, t.o.m. till den siste arbetsgivaren. Låt oss hoppas att
            massmedia och politiker av olika slag är uppmärksamma på eventuellt
            missbruk som kommer att ske i början -- med många miljoner fall
            får man räkna med att det sker -- och att det leder fram till
            att det är alldeles klart att den gamla praxisen gäller.
          </note>
          <note type="speaker">
            Anf. 99 GUDRUN SCHYMAN (v):
          </note>
          <note>
            Fru talman! Det är inte alls så att jag vänder mig principiellt
            mot långa svar, statsrådet, utan det gör jag bara när de är innehållslösa.
          </note>
          <note>
            Jag är medveten om att den här förändringen inte innebär någon
            förändring av den enskildes rätt.
          </note>
          <note>
            Men det blir ett annat prövningsförfarande i och med att också
            arbetsgivaren kommer in. Det kommer säkert att bli prövningar
            i en hel del fall, inte bara vad gäller sjukskrivningar vid graviditet.
          </note>
          <note>
            Riksförsäkringsverket säger ju att man tror att många företagare
            nu vill testa reglerna för sjukskrivningen och att det då blir
            en hel del trassel.
          </note>
          <note>
            Att det blir mer komplicerat för den enskilde kan man nog förvänta
            sig.
          </note>
          <note>
            Den situation som jag tar upp, med de gravida kvinnorna, har
            varit besvärlig redan tidigare. Det har riktats mycket kritik,
            och det har utvecklats en praxis vad gäller sjukskrivningar som
            inte har varit bra. En del har varit frikostiga, andra inte. En
            del kvinnor har blivit sjukskrivna, andra har fått tjata, böna
            och be. Det är en dålig praxis som har utvecklats, och den kommer
            nog att förstärkas nu, eftersom det handlar om relationen till
            dels läkaren, dels arbetsgivaren och dels försäkringskassan. Det
            vore alltså läge att nu ändra på detta redan dåliga tillstånd.
          </note>
          <note type="speaker">
            Anf. 100 INES UUSMANN (s):
          </note>
          <note>
            Fru talman! Jag är i och för sig nöjd när statsrådet säger att
            han är överens med mig om att det här inte skall innebära någon
            förändring för den enskilda personen, men jag tror också att det
            är mycket viktigt att statsrådet och tjänstemän på socialdepartementet
            kan trycka på i olika sammanhang, av den anledningen att sådana
            här frågor annars mycket sällan får genomslag i media.
          </note>
          <note>
            Det är inte bara många arbetsgivare utan också många enskilda
            tjänstemän på försäkringskassorna som skall nås av information.
            Jag står bakom sjuklönesystemet, men nu handlar det om att den
            enskilde inte skall drabbas av missbruk som kan åstadkommas.
          </note>
          <note type="speaker">
            Anf. 101 Statsrådet BO KÖNBERG (fp):
          </note>
          <note>
            Fru talman! Till Gudrun Schyman vill jag bara säga att det får
            vara en fråga om tycke och smak huruvida svaret är innehållslöst
            eller inte. Jag tycker att jag där beskriver precis hur läget
            är för närvarande. Om man är tillräckligt väl påläst, som jag
            förstår att Gudrun Schyman är, är det möjligt att man kan uppfatta
            svaret som för långt.
          </note>
          <note>
            Ines Uusmann och jag har uppenbarligen samma uppfattning, nämligen
            att det är angeläget att alla som har möjligt att påverka det
            hela, inkl.
          </note>
          <note>
            sjukvårdsministrar, talar om vad som gäller. Jag har försökt
            göra det, bl.a. i det svar som jag nyss gav.
          </note>
          <note type="speaker">
            Anf. 102 GUDRUN SCHYMAN (v):
          </note>
          <note>
            Fru talman! Jag skulle vilja testa detta förslag, som jag vet
            har förts fram till socialdepartementet, om att man i stället
            för att hålla på med sjukskrivningar och möjlighet att ta ut föräldraförsäkringen
            två månader före förlossningen, går in för en lösning med att
            uttänja rätten till havandeskapsersättning, som i dag utnyttjas
            mycket restriktivt. Man skulle kunna tänka sig att införa ett
            sådant obligatorium, som inte kan missbrukas -- det kan inte skjutas
            till efter förlossningen. Jag tror inte att det skulle kosta mer,
            därför att den grupp kvinnor som det handlar om är i dag sjukskrivna,
            genom ett krångligt förfarande. Om detta byttes mot en obligatorisk
            havandeskapspenning, två månader före förlossningen, kunde det
            vara en elegant lösning.
          </note>
          <note>
            Jag vill bara ha en kommentar.
          </note>
          <note type="speaker">
            Anf. 103 Statsrådet BO KÖNBERG (fp):
          </note>
          <note>
            Fru talman! Jag skall försöka ge en kommentar. Jag misstänker
            att Gudrun Schyman inte menar det hon säger när hon talar om obligatorisk
            sjukpenning.
          </note>
          <note>
            Hon menar förmodligen att man har en rätt att få ut den, inte
            att man är tvungen att ta ut den. Om jag tolkar det så som jag
            gissar att hon avser, är det en av de saker som jag tycker att
            man kan överväga när man diskuterar den här frågan. Men jag ger
            inga som helst löften om att det blir något sådant, då det, som
            jag antyder i svaret, har dykt upp flera synpunkter på hur detta
            skall hanteras. En av synpunkterna är det förslag som Gudrun Schyman
            har framfört, möjligen t.o.m. i en motion.
          </note>
          <note type="speaker">
            Anf. 104 GUDRUN SCHYMAN (v):
          </note>
          <note>
            Fru talman! Ja, jag menar naturligtvis att man skall ha rätt
            att ta ut havandeskapspenning, inte skyldighet. Det är alldeles
            riktigt att förslaget har framförts under den allmänna motionstiden,
            så det blir tillfälle för statsrådet att ordentligt sätta sig
            in i frågan och återkomma med ett positivt svar.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1991/92:367 om förslaget om två karensdagar
          </note>
          <note type="speaker">
            Anf. 105 Statsrådet BO KÖNBERG (fp):
          </note>
          <note>
            Fru talman! Birgitta Dahl har frågat mig om regeringen är beredd
            att dra tillbaka förslaget om två karensdagar.
          </note>
          <note>
            Svaret på frågan är: Nej.
          </note>
          <note type="speaker">
            Anf. 106 BIRGITTA DAHL (s):
          </note>
          <note>
            Fru talman! Jag tackar för svaret.
          </note>
          <note>
            Jag är inte nöjd, och mitt missnöje gäller inte volymen utan
            innehållet. Om statsrådets svar hade varit ja, hade jag haft anledning
            att tacka på hela svenska folkets vägnar. Nu har jag anledning
            att ställa ett antal frågor.
          </note>
          <note>
            Det här förslaget har kritiserats hårt, och rättvist, både därför
            att det är orättfärdigt och därför att det är illa underbyggt.
            Man kan fråga sig varför regeringen vågar ta strid om en sådan
            fråga --
          </note>
          <note>
            skälen måste vara mycket starka. Är skälen statsfinansiella?
            Är det här nödvändigt att göra för täcka ett oundvikligt underskott?
            Ja, det skälet blir mindre och mindre giltigt allteftersom kritiken
            mot beräkningsunderlaget ökar. Både myndigheter och organisationer
            anser att besparingseffekten blir högst hälften av vad regeringen
            har räknat med, förutsatt att den vinst som uppstår med karensdagar
            verkligen dras in till statskassan.
          </note>
          <note>
            Då är min första fråga: Hur skall regeringen täcka det underskott
            som uppstår om kritiken visar sig vara befogad? Den andra frågan
            är om skälet är att regeringen vill vara arbetsgivarna till lags.
            Det skälet har också minskat i giltighet, efter SAF:s inhopp --
            förvisso inte med ädla motiv, utan sannolikt betingat av att man
            upptäckte att åtminstone delar av regeringen övervägde att dra
            in pengarna.
          </note>
          <note>
            Med anledning av det vill jag ställa ytterligare ett par frågor,
            vilka förstärks av att det ryktas att regeringen är oenig i frågan.
            Avser regeringen verkligen att höja arbetsgivaravgiften, och i
            så fall med hur mycket? Är det så mycket att man verkligen drar
            in lika mycket till statskassan som man tjänar på karensdagarna?
          </note>
          <note type="speaker">
            Anf. 107 Statsrådet BO KÖNBERG (fp):
          </note>
          <note>
            Fru talman! Jag var inte helt säker på att Birgitta
          </note>
          <note>
            Dahl skulle bli nöjd med mitt svar, men jag försökte ge det så
            tydligt och klart som möjligt. Det är inte så att det förslag
            om två karensdagar som skall ersätta det nuvarande systemet med
            nedsatt ersättning med 25 % de tre första dagarna är orättfärdigt,
            och det är inte heller illa underbyggt.
          </note>
          <note>
            Birgitta Dahl förmodade att vi skulle ha mycket starka skäl för
            att lägga fram ett förslag som det står strid om, och det är klart
            att vi har starka skäl.
          </note>
          <note>
            Ett skäl är det statsfinansiella läget, som i huvudsak beror
            på det som vi ärvde efter den regering som
          </note>
          <note>
            Birgitta Dahl ingick i. Det har att göra med att se till att
            få en fortsatt utveckling mot färre sjukskrivningar och på det
            viset befrämja en arbetslinje inom den delen av socialförsäkringarna,
            precis som man gör inom andra områden. Vi räknar inte med att
            hälften faller bort -- jag har inte sett några trovärdiga skäl
            som talar för detta.
          </note>
          <note>
            Vi är inte ett filialkontor till någon intresseorganisation i
            Sverige, inte heller till de svenska arbetsgivarna. Jag kan möjligen
            förstå att
          </note>
          <note>
            Birgitta Dahl tror att sådana kopplingar är självklara, med tanke
            på hennes partis relationer till Landsorganisationen, men för
            oss är det inte så.
          </note>
          <note>
            Den sista frågan blev jag något förbryllad över, dvs.
          </note>
          <note>
            om regeringen avser att höja arbetsgivaravgiften med det som
            motsvarar lättnaden för arbetsgivarna i skyldigheten att betala
            sjukpenning. Det finns på den punkten en klar markering i den
            budgetproposition som avlämnades till riksdagen i början på januari,
            och där finns inga skilda meningar, såvitt jag känner till.
          </note>
          <note type="speaker">
            Anf. 108 BIRGITTA DAHL (s):
          </note>
          <note>
            Fru talman! För det första: Kan jag inte få ett klart ja eller
            nej på den sista frågan?
          </note>
          <note>
            För det andra: Vi anser att beräkningsunderlaget är ytterligt
            skakigt, och det är många -- inte bara ytterst hedervärda organisationer,
            utan också myndigheter -- som har underkänt regeringens beräkningar.
            Vi har begärt, och utgår från att vi får, en offentlig utfrågning
            här i riksdagen för att klarlägga fakta i det här fallet.
          </note>
          <note>
            Skälet är inte alls att underskott i statskassan skall täckas,
            som man kunde ha undvikit, utan det handlar om de underskott som
            uppstod när man sänkte skatterna för kapitalägare och höginkomsttagare
            utan att ha någon täckning för den stora skattesänkningen på över
            10 miljarder kronor. Det är en något pervers fördelningspolitik.
          </note>
          <note>
            Jag skulle vilja fråga: Hur skall ni bära er åt för att täcka
            det underskottet, om det skulle gå så lyckligt att riksdagen inte
            godkänner regeringens förslag på den här punkten?
          </note>
          <note type="speaker">
            Anf. 109 Statsrådet BO KÖNBERG (fp):
          </note>
          <note>
            Fru talman! Jag tyckte att jag svarade mycket klart på den sista
            av de tre eller fyra frågor som Birgitta
          </note>
          <note>
            Dahl har framställt under debatten. Jag skall göra ett försök
            till, och jag tror att hon skall bli nöjd.
          </note>
          <note>
            Regeringen har i budgetpropositionen, som avlämnades till riksdagen
            för en månad sedan, deklarerat samma sak som jag har deklarerat
            ett antal gånger under hösten, nämligen att vi avser att återta
            de delar av den sänkta arbetsgivaravgiften per den 1 januari i
            år, som motsvaras av den lindring i skyldigheten att betala sjuklön
            som motsvaras av två karensdagar. Jag vet inte om jag kan göra
            svaret klarare än så. Om Birgitta Dahl har några förslag till
            hur svaret skall bli klarare är hon välkommen att ge dem.
          </note>
          <note>
            Sedan återkommer Birgitta Dahl till frågan om underlaget på den
            här punkten. Självfallet kommer vi att redovisa detta underlag.
            Vad det handlar om är att regeringen har förklarat att den avser
            att föreslå riksdagen att besluta om två karensdagar i sjukförsäkringssystemet
            från den 1 januari 1993. Vi kommer naturligtvis att redovisa alla
            beräkningar i samband med att vi kommer till riksdagen med vårt
            förslag. Om det blir en hearing kommer vi självfallet att försöka
            hjälpa till på alla sätt för att ge svar på de frågor som kan
            vara intressanta för
          </note>
          <note>
            Birgitta Dahl.
          </note>
          <note>
            Till sist vill jag bara säga att vi ärvde en ekonomi som Birgitta
            Dahl var medansvarig för och som innebar att Sveriges BNP i fjol
            sjönk.
          </note>
          <note type="speaker">
            Anf. 110 BIRGITTA DAHL (s):
          </note>
          <note>
            Fru talman! Regeringen började med att ofinansierat sänka skatterna
            med mer än dubbelt av det belopp som regeringen i sina mest orealistiska
            glädjekalkyler räknade med att ta in på att införa två karensdagar.
            Jag frågar: Är det verkligen ansvarsfullt att handla på det sättet
            i regeringen?
          </note>
          <note>
            Hur skall ni bära er åt om era beräkningar inte visar sig stämma
            eller om era förslag inte går igenom?
          </note>
          <note>
            Och hur kan ni försvara en sådan politik?
          </note>
          <note>
            Fru talman! Den 14 januari höll Bo Könbergs departementschef
            och partiledare ett tal för socialförvaltningen i Stockholm, där
            han sade så här:
          </note>
          <note>
            ''I allmänna ordalag är det lätt att ropa på nedskärningar för
            att få utrymme för skattesänkningar -- men när man konkretiserar
            handlingsmöjligheterna tystnar skallen.
          </note>
          <note>
            -- -- -- .
          </note>
          <note>
            Skall vi sänka ersättningen i sjukförsäkringen? Nej, även två
            karensdagar är för mycket!''
          </note>
          <note>
            Håller Bo Könberg med Bengt Westerberg?
          </note>
          <note type="speaker">
            Anf. 111 Statsrådet BO KÖNBERG (fp):
          </note>
          <note>
            Fru talman! Jag lyssnade, som vanligt, med intresse på Birgitta
            Dahl -- jag lyssnar på alla riksdagsledamöter när de talar. Jag
            är mycket förbryllad över det citat hon läste upp, då det handlade
            om påstående att min nära kollega och departementschef Bengt Westerberg
            skulle ha en annan uppfattning i frågan om karensdagar än den
            som regeringen hade förelagt riksdagen några dagar tidigare. Birgitta
            Dahl kan lugnt utgå från att det referatet eller citatet självfallet
            inte är korrekt.
          </note>
          <note>
            Skattesänkningarna är en del av regeringens ekonomiska politik
            för att komma ur det ekonomiska läge som Birgitta Dahl och andra
            socialdemokrater lämnade efter sig, för att göra flera förändringar
            i det svenska systemet, bl.a. se till att skatter, typ förmögenhetsskatter
            på arbetande kapital och småföretag, tas bort, i akt och mening
            att vi skall få mera tillväxt i Sverige, vilket ökar välståndet
            och ger ökade möjligheter att få en bättre välfärd.
          </note>
          <note type="speaker">
            Anf. 112 BIRGITTA DAHL (s):
          </note>
          <note>
            Fru talman! Min mamma använde när vi var små ett uttryck som
            var mycket bra och som jag påmindes om när jag såg Bo Könberg
            stå här och breda ut sig. Hon tittade oss i ögonen när hon hade
            anledning att göra det och sade: Nu svänger du dig allt, lilla
            vän. Det har jag anledning att säga till Bo
          </note>
          <note>
            Könberg nu.
          </note>
          <note>
            Jag har inte fått svar på några av mina frågor. Var vidare försiktig
            med att ifrågasätta Bengt
          </note>
          <note>
            Westerberg! Det som jag här har i min hand är ett tryckt dokument,
            anförande av Bengt Westerberg vid konferens vid Stockholms socialförvaltning
            den
          </note>
          <note>
            14 januari 1992. Jag tycker att ni får göra upp det här i familjen,
            men det är inte första gången som
          </note>
          <note>
            Bengt Westerberg går ut i anföranden och talar ett annat språk
            än regeringen.
          </note>
          <note>
            Jag tycker att det ligger en moral i att leva som man lär. Det
            räcker faktiskt inte med att hålla sådana här vackra tal, utan
            man skall leva som man lär. I livet har såväl Bengt Westerberg
            som Bo Könberg lagt fram förslag som strider mot all rättfärdighet
            i vårt samhälle.
          </note>
          <note type="speaker">
            Anf. 113 Statsrådet BO KÖNBERG (fp):
          </note>
          <note>
            Fru talman! Trots att jag har hört Birgitta Dahl tidigare genom
            åren är jag litet förvånad över att hon nu påstår att hon inte
            har fått svar på sina frågor. Hon har börjat med att ställa en
            fråga om huruvida regeringen tänker ta tillbaka förslaget.
          </note>
          <note>
            Jag har svarat nej. Hon har frågat hur vi ser på kalkylerna.
            Jag har svarat med att säga hur vi ser på dem. Hon har frågat
            om vi skall höja arbetsgivaravgifterna, och jag har två gånger
            talat om att vi tänker göra det, osv. Sedan är hon ändå beredd
            att ta till det enkla knepet att säga att hon inte har fått svar
            på sina frågor.
          </note>
          <note>
            Jag har ingen som helst närmare kännedom om
          </note>
          <note>
            Birgitta Dahls mamma. Dock verkar det som om hennes förmaningsord
            inte har gett någon vidare effekt på hennes dotter.
          </note>
          <note type="speaker">
            Anf. 114 BIRGITTA DAHL (s):
          </note>
          <note>
            Fru talman! Jag skall erkänna att jag på två frågor har fått
            svar. Regeringen tänker fullfölja sitt förslag i förhoppning om
            att det skall gå igenom i riksdagen, och regeringen tänker dra
            in till statskassan den del av arbetsgivaravgiften som blir över
            om man inför karensdagar. Men på alla andra frågor saknas det
            svar, inkl. på frågan hur ni skall bära er åt för att täcka det
            hål som uppstår i budgeten om det visar sig, vilket de flesta
            tror, att era kalkyler inte stämmer eller -- vilket vore bättre
            -- om ni inte får igenom förslaget om karensdagar. Kan ni t.ex.
            faktiskt tänka er att i stället ändra på er skattepolitik, så
            att den fördelar bördorna mera rättvist?
          </note>
          <note type="speaker">
            Anf. 115 Statsrådet BO KÖNBERG (fp):
          </note>
          <note>
            Fru talman! Nu konstaterar Birgitta Dahl att hon har fått svar
            på sina konkreta frågor. Däremot fortsätter hon att klaga över
            att hon inte har fått svar på sina hypotetiska frågor, och det
            kommer hon inte heller att få.
          </note>
          <note type="speaker">
            Anf. 116 BIRGITTA DAHL (s):
          </note>
          <note>
            Fru talman! Det kommer att visa sig att de frågor som Bo Könberg
            kallar hypotetiska i högsta grad handlar om verkligheten. Om man
            kostar på sig utgifter som man inte kan betala -- och det gjorde
            ni när ni sänkte skatterna för kapitalägarna och höginkomsttagarna
            utan att ha täckning för det --
          </note>
          <note>
            brukar man bli ställd till svars för det. Då brukar man bli tvungen
            att betala tillbaka pengarna eller lämna tillbaka varan. Hur skulle
            det vara att dra tillbaks skattesänkningarna för kapitalägarna
            och höginkomsttagarna för att få ordning på budgeten?
          </note>
          <note type="speaker">
            Anf. 117 Statsrådet BO KÖNBERG (fp):
          </note>
          <note>
            Fru talman! Förmodligen för sista gången i dag:
          </note>
          <note>
            Regeringen har föreslagit riksdagen och fått igenom förslag om
            att sänka tillväxthämmande skatter. Skälet till detta, Birgitta
            Dahl, är inte alls det som Birgitta Dahl säger sig tro -- jag
            är inte säker på att hon verkligen tror på det -- dvs. någon allmän
            önskan att försöka gynna några som är rika på bekostnad av många
            som är fattiga, utan skälet är att vi är övertygade om att den
            typen av skattesänkningar kommer att öka tillväxten i
          </note>
          <note>
            Sverige. Vi skulle då inte behöva återigen få uppleva år som
            det gångna, när Sveriges BNP sjönk med kanske 15--20 miljarder.
            Även Birgitta Dahl borde inse vad utebliven tillväxt kommer att
            innebära för det svenska välståndet och därmed för den svenska
            välfärden.
          </note>
          <note>
            Vi har diskuterat denna fråga i höstas i denna sal, och den gången
            noterade jag att påpekanden av den här arten inte gjorde något
            som helst intryck på
          </note>
          <note>
            Birgitta Dahl, och de tycks ha misslyckats också i dag.
          </note>
          <note type="speaker">
            Anf. 118 BIRGITTA DAHL (s):
          </note>
          <note>
            Fru talman! Det är alldeles korrekt att Bo
          </note>
          <note>
            Könbergs försök till bevis inte är övertygande. Vi tror inte
            att sänkta skatter för kapitalägare och höginkomsttagare skapar
            jobb och tillväxt. Det skulle däremot en annan politik än den
            ni föreslår göra, t.ex. när det gäller bostadsbyggande och infrastrukturinvesteringar
            -- allt sådant som ni har åstadkommit tvärstopp i och som skulle
            kunna innebära nyttiga och nödvändiga insatser och samtidigt skapa
            jobb. Det har ni inte gjort. Sådana insatser har ni stoppat, men
            ni väljer att sänka skatterna för grupper som inte med sina skattesänkningar
            bidrar till tillväxten. Sedan begär ni att sjuka och människor
            med tunga och riskfyllda arbeten skall betala notan.
          </note>
          <note type="speaker">
            Anf. 119 Statsrådet BO KÖNBERG (fp):
          </note>
          <note>
            Fru talman! Låt mig bara påminna Birgitta Dahl och lyssnande
            riksdagsmän om att vad gäller exempelvis frågan om att ta bort
            skatten på arbetande kapital i företag har f.d. vänsterpartiet
            kommunisterna, nu vänsterpartiet, numera ungefär samma uppfattning
            som regeringen, medan Birgitta
          </note>
          <note>
            Dahl envisas med att framställa detta som en reform för de rika.
            Men detta kan väl vara intressant för ett seminarium på den vänstra
            kanten av det svenska politiska fältet.
          </note>
          <note type="speaker">
            Anf. 120 BIRGITTA DAHL (s):
          </note>
          <note>
            Fru talman! Det var ett utomordentligt märkligt påpekande. Jag
            tycker inte att detta är något som folkpartiet liberalerna eller
            den borgerliga regeringen har anledning att känna någon särskild
            glädje över eller heder av.
          </note>
          <note type="speaker">
            Anf. 121 Statsrådet BO KÖNBERG (fp):
          </note>
          <note>
            Fru talman! Avsikten med påpekandet var närmast att konstatera
            att den svart-vita syn på arbete och kapital och på rika och fattiga
            som Birgitta Dahl nu kolporterar ut i stora mängder till svenska
            folket anses i vissa delar litet obsolet även inom det parti som
            tidigare stod till vänster om Birgitta Dahl.
          </note>
          <note type="speaker">
            Anf. 122 BIRGITTA DAHL (s):
          </note>
          <note>
            Fru talman! Vi berömmer oss av att vara pragmatiker och reformister
            och av att se förnuftigt på saker och ting. Vi ser att regeringens
            politik inte leder till vare sig arbete, tillväxt eller rättvisa.
          </note>
          <note>
            Överläggningen var härmed avslutad.
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 10 februari
          </note>
          <note type="speaker">
            1991/92:102 av Sigge Godin (fp) till finansministern om folkbokföringen:
          </note>
          <note>
            Den 1 juli 1991 övertog Riksskatteverket folkbokföringen från
            svenska kyrkan. Trots mycket stor tveksamhet så drevs reformen
            igenom och följden har blivit att registren redan från starten
            hamnat på efterkälken. Förseningar uppstår på grund av personalsituationen
            samt upprepade problem med inkörningsrutiner i datoriseringen.
          </note>
          <note>
            Vid skattemyndigheten i Sundsvall var eftersläpningen i rapporteringen
            till församlingarna drygt två månader i slutet av januari 1992.
            Inga ändringar hade rapporterats till församlingarna sedan den
            16 november 1991. Dessa kraftiga förseningar innebär att barn
            som enligt folkbokföringen inte är födda döps samt att personer
            som officiellt lever begravs. Det trassliga systemet innebär också
            att begravningar skjuts på framtiden, anhöriga och kyrkobetjäning
            får inte längre komma överens om när förrättningar skall ske.
            Det är en oacceptabel situation som snarast måste åtgärdas.
          </note>
          <note>
            Detta innebär att församlingarna tvingas att behålla kyrkböckerna
            trots att de och personakterna skulle vara inlämnade till lokala
            skattemyndigheten den 1
          </note>
          <note>
            januari 1992. Representanter för präster och handläggare av kyrkobokföringsfrågor
            kräver att kyrkböckerna skall få ligga kvar i församlingarna till
            dess ett väl fungerande kyrkobokföringsregister upprättats.
          </note>
          <note>
            Med hänvisning till ovanstående vill jag ställa följande frågor
            till statsrådet:
          </note>
          <note>
            1. Vilka åtgärder ämnar regeringen vidta för att folkbokföringen
            skall fungera?
          </note>
          <note>
            2. Är regeringen beredd att överväga en lagstiftning som medverkar
            till att svenska kyrkans församlingar får ett kyrkobokföringsregister
            som är ett väl fungerande medlemsregister för kyrkans behov?
          </note>
          <note>
            3. Är regeringen beredd att tillåta svenska kyrkans församlingar
            att behålla kyrkböckerna fram till dess att svenska kyrkan får
            ett tillfredsställande medlemsregister?
          </note>
          <note>
            16 § Kammaren åtskildes kl. 16.22.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
