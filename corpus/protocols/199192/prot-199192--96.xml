<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--96</head>
          <docDate when="1992-04-10 00:00:00">1992-04-10 00:00:00</docDate>
        </div>
      </front>
      <body>
        <div>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Kjell Johansson (fp)
          </note>
          <note>
            denna dag återtagit sin plats i riksdagen, varigenom tjänstgöringen
            som ersättare upphört för Lola
          </note>
          <note>
            Björkquist.
          </note>
          <note>
            2 § Ledighet
          </note>
          <note>
            Birger Rosqvist har ansökt om fortsatt sjukledighet under tiden
            22 april--31 maj.
          </note>
          <note>
            Kammaren biföll denna ansökan.
          </note>
          <note>
            Krister Örnfjäder kommer även i fortsättningen att tjänstgöra
            som ersättare för Birger Rosqvist.
          </note>
          <note>
            3 § Svar på interpellation 1991/92:139 om en kommission rörande
            bankernas kreditförluster
          </note>
          <note type="speaker">
            Anf. 1 Statsrådet BO LUNDGREN (m):
          </note>
          <note>
            Fru talman! Catarina Rönnung har mot bakgrund av bankernas stora
            kreditförluster och de vidgade räntemarginalerna frågat finansministern
            om inte tiden är mogen att tillsätta en kommission som får i uppdrag
            att undersöka huruvida bankerna brustit i det samhällsansvar man
            har rätt att kräva. Arbetet inom regeringen är så fördelat att
            det är jag som skall besvara frågan.
          </note>
          <note>
            Bankerna har en betydelsefull roll i samhällsekonomin. Banksystemet
            utgör det finansiella systemets kärna. Bankerna har en central
            betydelse för betalningsförmedling, inlåning och utlåning. Banksystemet
            utgör grunden för de tjänster som det finansiella systemet producerar,
            nämligen att tillhandahålla betalningsmedel, att kanalisera sparandet
            till investeringar och att omfördela finansiella risker.
          </note>
          <note>
            Bankernas viktiga ställning kommer till uttryck i lagstiftningen.
            Endast banker har rätt att ta emot inlåning på konto från allmänheten.
            Det finns vidare ett särskilt regelverk för banker som innebär
            kraftiga inskränkningar i deras rätt att bedriva annan verksamhet
            än finansieringsverksamhet, och det finns minimikrav på storleken
            av det riskbärande kapitalet i en bank. Dessa regler syftar till
            att garantera att insättarnas medel är tryggade och att banksystemet,
            och därmed betalningssystemet, förblir stabilt.
          </note>
          <note>
            Kreditförlusterna i banksystemet har under 1991
          </note>
          <note>
            nått en mycket hög nivå. Vi kan i efterhand konstatera att kreditgivningen
            under slutet av 1980-
          </note>
          <note>
            talet inte bedrivits med tillbörlig aktsamhet. Det hade varit
            bättre för både bankerna och deras kunder om många av de krediter
            som då beviljades inte hade kommit till stånd.
          </note>
          <note>
            Det är nu lätt att vara efterklok och kritisera bankerna för
            den siuation som uppkommit. Vi bör dock beakta de faktorer som
            drev fram den utlåningsexpansion som nu ger så stora problem.
          </note>
          <note>
            Brister i den tidigare ekonomiska politiken har i stor utsträckning
            bidragit till att den nuvarande situationen har kunnat uppkomma.
            Låntagande stimulerades alltför länge genom höga marginalskatter
            och frikostiga avdrag för räntekostnader i en inflationsekonomi.
          </note>
          <note>
            Högkonjunkturen tilläts slå över i en kraftig överhettning genom
            bristande stramhet i finanspolitiken. Den ekonomiska politiken
            bedrevs så att inga signaler fördes fram om att utlåningsexpansionen
            inte vara långsiktigt hållbar.
          </note>
          <note>
            Catarina Rönnung anser att bankerna har brustit i samhällsansvar.
            Bankerna bedriver förvisso en verksamhet som innebär ett stort
            ansvar gentemot deras kunder. Detta återspeglas som sagt i lagstiftningen,
            bl.a. genom att det finns särskilda krav som skall vara uppfyllda
            för att en bank skall få oktroj, dvs. auktorisation att bedriva
            verksamhet.
          </note>
          <note>
            Jag vill dock samtidigt påpeka att bankerna verkar på i grunden
            samma villkor som andra företag.
          </note>
          <note>
            Bankerna är inte offentliga organ, vilket Catarina
          </note>
          <note>
            Rönnung ger intryck av när hon hänvisar till ett samhällsansvar.
            Bankerna måste liksom andra företag generera ett överskott i verksamheten.
            För affärsbankerna är naturligen en god lönsamhet det viktigaste
            målet för verksamheten.
          </note>
          <note>
            De stora kreditförlusterna drabbar nu med stor kraft bankerna
            själva. Kraven på rationaliseringar, med förlorade arbetstillfällen
            som följd, är stora.
          </note>
          <note>
            Aktieägarna har fått se värdet av sina aktier minska kraftigt.
            Vissa ledande befattningshavare har fått lämna sina poster.
          </note>
          <note>
            Bankerna får således nu, i enlighet med marknadsekonomins spelregler,
            känna av konsekvenserna av de missgrepp som gjorts under senare
            år. Denna utveckling torde på ett mycket kraftfullt sätt, och
            utan statliga ingripanden säkerställa att bankerna rättar till
            de brister i kreditgivningsrutinerna som lett fram till de stora
            förlusterna.
          </note>
          <note>
            Catarina Rönnung påpekar att marginalen mellan bankernas utlåningsräntor
            och inlåningsräntor vidgats kraftigt under senare tid. Jag delar
            i princip hennes bekymmer över denna utveckling. I en normal situation
            bör en tillfredsställande konkurrens garantera att räntemarginalen
            inte skall vidgas på det sätt som nu har skett.
          </note>
          <note>
            Den nuvarande situationen är dock, dess värre, inte normal. Alla
            banker har uppvisat snabbt stigande kreditförluster. Det är då
            inte onaturligt att räntemarginalen har vidgats, även om det är
            beklagligt. Man kan inte räkna med att räntemarginalen skall vara
            konstant över tiden.
          </note>
          <note>
            Den genomsnittliga kreditrisken i bankernas utlåning torde ju
            variera i takt med konjunkturerna, vilket faktiskt talar för att
            räntemarginalerna ökar i en lågkonjunktur. Jag vill inte med detta
            säga att jag tycker att den nuvarande räntemarginalen ligger på
            rätt nivå, eller på fel nivå. Jag konstaterar bara att förloppet
            som sådant inte är onaturligt i den situation som har uppkommit.
          </note>
          <note>
            Jag anser således inte att regeringen skall tillsätta en kommission
            med uppgift att granska om bankerna brustit i sitt samhällsansvar.
            Den uppkomna situationen är förvisso otillfredsställande och det
            förefaller, med facit i handen, uppenbart att kreditgivningen
            de senaste åren har varit alltför frikostig. Det finns emellertid
            inte någon anledning att tillsätta en statlig kommission med det
            uppdrag som Catarina
          </note>
          <note>
            Rönnung förespråkar. Skattereformen och övergången till en ekonomisk
            politik som är inriktad på att skapa låg inflation och ökat sparande
            har rättat till de systemfel som bidrog till att problemen med
            kreditförluster kunde växa sig så stora. Till den del problemen
            beror på oskicklig kreditgivning, och jag menar inte att den delen
            är av liten betydelse, kommer bankerna själva med största sannolikt
            att se till att misstagen inte upprepas i den utsträckning det
            nu har varit fråga om, åtminstone inte inom överskådlig tid.
          </note>
          <note type="speaker">
            Anf. 2 CATARINA RÖNNUNG (s):
          </note>
          <note>
            Fru talman! Tack för svaret. Vi lever nu i den stora baksmällans
            tid vad gäller bankernas agerande.
          </note>
          <note>
            Varje dag när man öppnar tidningarna kan man läsa om nya tillkortakommanden,
            för att uttrycka saken med ett understatement. Befarade kreditförluster
            kan enligt bankernas egna bedömningar bli 48
          </note>
          <note>
            miljarder kronor i år.
          </note>
          <note>
            För första gången i modern tid säger revisorer nej till ansvarsfrihet
            för en banks förre koncernchef och förre VD. Mot den gamla styrelsen
            riktade revisorerna hård kritik för att den inte givit erforderliga
            riktlinjer och gjort kontroller för att begränsa riskerna med
            kreditgivningen.
          </note>
          <note>
            Det är inte bara första sparbanken som är illa ute.
          </note>
          <note>
            Nordbanken, östgöta enskilda bank och gota bank har deltagit
            i en ohöljd lånekarusell där i vissa fall oegentligheter och insideraffärer
            inte kan uteslutas.
          </note>
          <note>
            Kjell-Olof Feldt beskriver i sina memoarer hur den lössläppta
            kreditmarknaden pumpade fram lån. De tidigare så njugga bankerna
            flödade över i låneerbjudanden. Inga säkerheter krävdes, inte
            ens för betydande belopp. Låntagarna erbjöds slippa armorteringar
            i flera år. Krediter såldes på postorder. Det mest fantastiska
            erbjudandet stod kanske de banker för som skickade ut låneprospekt
            där man automatiskt fick ett lån, såvida man inte omgående tackade
            nej.
          </note>
          <note>
            Lånen gick inte främst till investeringar utan till spekulation
            på en fastighetsmarknad med alltigenom orealistiska förväntingsvärden.
            Jag är egentligen inte ute efter att söka syndabockar på det politiska
            planet. Regering och opposition kan dela på ansvaret för den förda
            ekonomiska politiken. Man kan naturligtvis hävda att devalveringarna
            -- den tidigare borgerliga regeringen genomförde två devalveringar
            med
          </note>
          <note>
            10 % och den socialdemokratiska regeringen genomförde en devalvering
            på 16 % -- medförde att omvandlingstrycket i ekonomin inte fungerade.
          </note>
          <note>
            Exportindustrin inhöstade stora vinster utan att anstränga sig
            och spekulerade i stället för att investera. Kredit- och valutaregleringarna
            var inte minst den dåvarande oppositionen påskyndare av.
          </note>
          <note>
            Ett viktigt inslag i skatteuppgörelsen mellan
          </note>
          <note>
            Socialdemokraterna och Folkpartiet var avdragsbegränsningar.
            Rehnbergsavtalet gjorde att inflationen ströps.
          </note>
          <note>
            Fartblindheten i ekonomin är inte heller något typiskt svenskt
            fenomen. Ekonomierna har skenat och bankväsendet har mer eller
            mindre gått överstyr i Norge, Finland, Storbritannien och
          </note>
          <note>
            Canada.
          </note>
          <note>
            Både den socialdemokratiska och den borgerliga regeringen har
            med skattemedel räddat banker när insättarnas pengar, kronans
            stabilitet och därmed förtroendet för Sveriges ekonomi har hotats.
          </note>
          <note>
            Även om bankerna naturligtvis inte är offentliga organ utan företag
            som bedrivs i vinstsyfte och är strängt lagreglerade anser statsrådet
            att banksystemet utgör det finansiella systemets kärna.
          </note>
          <note>
            Av de agerande i det finansiella systemets kärna bör man kräva
            besinning, gott omdöme och samhällsansvar.
          </note>
          <note>
            I den stora baksmällans tid får skattebetalarna, småspararna,
            presumtiva husköpare och småföretagare som vill investera sitta
            emellan.
          </note>
          <note>
            Räntegapet kan givetvis inte bara skyllas på lågkonjunkturen
            utan även på bankernas usla affärer. Allmänheten är uppretad,
            de agerande skyller ifrån sig och på varandra.
          </note>
          <note>
            En kommission oberoende av bankintressen men med integritet och
            kunskap borde vara det naturliga svaret på allmänhetens kritik
            och undringar. En sådan kommisssion skulle ligga både i regeringens
            och medborgarnas intresse.
          </note>
          <note>
            Fru talman! Detta är ett råd i all välmening som regeringen borde
            ta ad notam.
          </note>
          <note type="speaker">
            Anf. 3 Statsrådet BO LUNDGREN (m):
          </note>
          <note>
            Fru talman! Jag tackar Catarina Rönnung för det vänliga rådet.
            Det är självklart både för mig och andra regeringsledamöter att
            lyssna på alla råd och värdera dem.
          </note>
          <note>
            Det är riktigt som Catarina Rönnung säger att vi nu upplever
            en baksmälla inte bara på de finansiella marknaderna utan i hela
            den svenska ekonomin.
          </note>
          <note>
            Det är en baksmälla som naturligtvis bygger på ekonomisk-politiska
            misstag som har begåtts tidigare. Jag vill säga detta utan att
            utveckla frågan och ta upp den debatten nu.
          </note>
          <note>
            Vi i den nya regeringen har efter det att vi har ärvt problemställningen
            fått uppleva hur patienten, dvs.
          </note>
          <note>
            Sverige, känner sig i baksmälletider. Vi får se till att rehabilitera
            och lindra under tiden. Vi får se till att det inte sker sådan
            missbruk av olika ekonomiskpolitiska åtgärder att vi får ytterligare
            baksmällor och problem att hantera. Det är den grundläggande inriktningen
            i regeringens politik.
          </note>
          <note>
            Vi är medvetna om orsakerna till de problem som har uppkommit
            på de finansiella marknaderna. Jag redovisade en del i inledningen
            av mitt interpellationssvar.
          </note>
          <note>
            Det är uppenbart att höginflationsekonomin, som till stor del
            förorsakades av konkurrensdevalveringen 1982, i sig själv har
            skapat ett intryck av att politiker i Sverige inte skulle var
            mäktiga att dra ner inflationstakten tillräckligt mycket. Man
            har levt i föreställningen att vi allt framgent skulle kunna räkna
            med en inflation på kanske 7--10 %.
          </note>
          <note>
            Det borde man emellertid inte ha kunnat göra.
          </note>
          <note>
            Politiker från olika läger hade en strävan att dra ned inflationstakten.
            Det har nu lyckats, och det gäller att hålla kvar inflationstakten
            på en låg nivå. Men det här är en grundläggande orsak.
          </note>
          <note>
            Det problem som fanns i inflationsförväntningarna tidigare accentuerades
            av att vi inte genomförde den nödvändiga skattereformen förrän
            så sent som
          </note>
          <note>
            1990/91. År 1991 genomfördes den med full kraft.
          </note>
          <note>
            Det innebar att den i sig mycket nödvändiga och eftersträvade
            avregleringen på kreditmarknaden genomfördes i en situation då
            vi hade höga inflationsförväntningar och dessutom höga skattesatser
            med de effekter det innebar. Hade vi fått skattereformen tidigare
            hade vi kunnat undvika många av de effekter vi har fått i det
            avseendet och även i andra avseenden när det gäller ekonomin.
          </note>
          <note>
            Det är klart att man även kan diskutera kreditgivningen. Men
            som jag sade, i och med att man upplevde att det inte kostade
            så mycket att ha krediter skapades ett problem. Hade vi haft andra
            förutsättningar så hade naturligtvis rådgivare och kunder hanterat
            sin situation på ett helt annat sätt.
          </note>
          <note>
            Frågan är om det finns anledning att i dag tillsätta en kommission
            kring orsakerna, vad som kan göras och vad som skall göras inför
            framtiden. Jag tycker inte att dessa frågor har någon relevans.
            Vi känner till orsakerna. Det är viktigt att hantera de uppkomna
            problemen. Det skall inte bara ske genom att staten har det grundläggande
            ansvaret för att garantera stabiliteten i betalningssystemet utan
            det skall också finnas möjlighet att tillsammans med riksdagen
            genomföra åtgärder som i sig är riktiga och som kan lindra situationen.
          </note>
          <note>
            För att skapa bättre konkurrens har regeringen lagt fram förslag
            som innebär att de utländska banker som i dag representeras av
            dotterbolag skall få möjlighet att ombildas till filialer utan
            skattekonsekvenser. Det ger bättre möjligheter till kapitalinflöde
            från andra länder. Jag hoppas att
          </note>
          <note>
            Catarina Rönnung är beredd att stötta det förslaget.
          </note>
          <note>
            Vi föreslår också att bankerna liksom andra företag skall få
            genomföra avskattningar av sina reserver på fyra år, i stället
            för ett år som det fattades beslut om tidigare.
          </note>
          <note>
            Det är också en sak som jag hoppas att Catarina
          </note>
          <note>
            Rönnung är beredd att bidra till att förverkliga i riksdagen,
            därför att det kommer att lindra situationen i dagsläget och därmed
            minska belastningen på låntagare och insättare när det gäller
            räntemarginalen.
          </note>
          <note>
            Det kan finnas andra åtgärder som också behöver vidtagas på olika
            områden. Vi har anledning att återkomma till riksdagen senare
            i det avseendet.
          </note>
          <note>
            Men det är klart att vi redan vet vad som kan göras.
          </note>
          <note>
            De åtgärder som är rimliga är vi också beredda att sätta in.
          </note>
          <note>
            När det gäller frågan om att hitta en part som, om jag citerar
            Catarina Rönnung ungefärligen, oberoende av bankvärlden och med
            integritet kan fundera över vad som har hänt och vad som kan göras,
            så finns de organen redan. Vi har en finansinspektion som självklart
            är oberoende av bankintressen och som självklart har hög integritet.
          </note>
          <note>
            Den finansinspektionen har den direkta översynen över finansiella
            marknader och kommer att ta sitt ansvar i det här avseendet. Vi
            har riksbanken som spelar en särskild roll, inte när det gäller
            krissituationen direkt men som i egenskap av riksbank i banksystemet
            har vissa uppgifter.
          </note>
          <note>
            Slutligen har staten och regeringen ett grundläggande ansvar
            -- det är också en självklarhet.
          </note>
          <note>
            Det finns alltså redan organ som har att hantera de här problemställningarna
            och kommer att hantera dem på ett sätt som ligger i linje med
            vad Catarina
          </note>
          <note>
            Rönnung, såvitt jag förstår, önskar.
          </note>
          <note type="speaker">
            Anf. 4 CATARINA RÖNNUNG (s):
          </note>
          <note>
            Fru talman! Naturligtvis känner jag till att vi har en finansinspektion.
            Vi har i konstitutionsutskottet haft dess kompetente chef på offentlig
            utfrågning, där han mycket noga redogjorde för att finansinspektionen
            har en granskande uppgift men i vissa fall är medagerande i det
            ekonomiska skeendet, vilket delvis gör den till en part i målet.
          </note>
          <note>
            Dessutom har ju finansinspektionen fått en intrikat frågeställning
            på halsen, när inspektionen skall undersöka den sista -- vi vet
            det inte än, men vi förmodar det -- insideraffären rörande vad
            som hände när Proventus sålde GOTA till SPP.
          </note>
          <note>
            Men även om man kan utröna de politiska orsakerna -- och här
            vidhåller jag att vi får dela på det politiska och det ekonomiska
            ansvaret -- är allmänheten väldigt konfunderad. Jag har fått många
            fax- och telefonförfrågningar och annat.
          </note>
          <note>
            Allmänheten känner sig lurad och kräver en rejäl utredning av
            vad som har gått snett i bank- och kreditväsendet. Allmänheten
            anser sig förd bakom ljuset, och allmänheten blir ju på ett sätt
            betalningsskyldig med anledning av de misstag som, enligt vad
            man tycker, har begåtts bakom stängda dörrar utan allmänhetens
            insyn.
          </note>
          <note>
            Bankpersonal känner sig åsidosatt; det är ju inte all bankpersonal
            som har personliga paraplyavtal att ta till när man blir bortrationaliserad.
          </note>
          <note>
            En annan fördel med en kommission kanske skulle vara att en och
            annan finanshaj kunde drivas upp till ytan och att en del ljusskygga
            affärer kunde komma fram. Dessutom skulle en sådan här kommission,
            tycker jag, utreda frågeställningarna på ett sådant sätt att allmänheten
            blir lugnad, för vi vet ju att allmänheten känner sig förvirrad.
            Man byter bank, och det är väldigt illa i ett samhälle, när förtroendet
            för bankväsendet kan ifrågasättas. Jag tycker att vi behöver en
            sådan här kommission för att dra vissa lärdomar för framtiden
            också. Vad som har hänt kan nästan jämföras med Krügerkraschen,
            men vi har många olika Krügrar inblandade.
          </note>
          <note>
            Det vore faktiskt intressant man förde upp detta i ljuset och
            lät en kommission utreda vad som har felats i vårt bank- och kreditväsen.
            Det är min åsikt.
          </note>
          <note type="speaker">
            Anf. 5 Statsrådet BO LUNDGREN (m):
          </note>
          <note>
            Fru talman! Jag vet inte vilka regler som ställs upp när det
            gäller reklam i riksdagen. Det blir inte riktigt samma krav som
            när det gäller Sveriges
          </note>
          <note>
            Television och Sveriges Radio, har jag en känsla av.
          </note>
          <note>
            Men jag kan rekommendera läsning av en bok av
          </note>
          <note>
            Lars-Erik Thunholm som heter ''Oscar Rydbeck och hans tid''.
            Den visar att de problem som vi i dag upplever nästan identiskt
            fann sina orsaker i 20-
          </note>
          <note>
            talets början -- snarare då än när Krügerkraschen inträffande
            1932. Vad som hände då är intressant i sig självt. Det är en mycket
            läsvärd bok, och jag kan rekommendera den för den ger ett bra
            perspektiv historiskt. Jag hoppas att vi nu kan se till att detta
            inte om 70 år ytterligare en gång upprepas, så att man behöver
            dra den här lärdomen.
          </note>
          <note>
            I sakfrågan är det ju så att revisorer i företagen har ett ansvar.
            Vi har under den senast tiden sett att revisorerna har lagt förslag
            som innebär att de inte beviljar ansvarsfrihet. Det innebär att
            marknadsekonomin fungerar, att bankerna och deras organ tar sitt
            ansvar. Styrelserna tar sitt ansvar -- naturligtvis får revisorerna
            föra fram det som kan finnas inom företagen.
          </note>
          <note>
            Finansinspektionen fullföljer sin uppgift och riksbanken, som
            inte är direkt involverad i just den här typen av problemställningar,
            fullgör i övrigt sin uppgift när det gäller betalningssystemet.
          </note>
          <note>
            Regeringen tar självfallet sitt ansvar -- att försöka minimera
            effekterna och försöka förebygga att någonting motsvarande skall
            kunna upprepas i framtiden. Det är någonting som jag själv är
            sysselsatt med väldigt mycket för närvarande, och detta skall
            ske med hänsynstagande till att staten skall ha så litet inblandning
            som möjligt i de problem som kan uppkomma, och vi skall även minimera
            kostnaderna inte bara för insättare och låntagare utan naturligtvis
            också för skattebetalarna. Det är en självklarhet.
          </note>
          <note>
            Det finns alltså organ som kan hantera det här. Vi har inget
            behov av att tillsätta ytterligare något organ för att utvärdera
            vad som har hänt eller för att diskutera vad som skall göras för
            framtiden. Det kommer att ske med automatik i de organ som redan
            finns.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1991/92:145 om de hemlösas situation
          </note>
          <note>
            Anf. 6 Socialminister Bengt Westerberg (fp):
          </note>
          <note>
            Fru talman! Gudrun Schyman har frågat mig om jag anser att dagens
            situation med ett ökat antal hemlösa strider mot syftet i vår
            socialtjänstlag och om så är fallet vad jag tänker göra för att
            rätta till situationen.
          </note>
          <note>
            Att det i vårt land finns människor som är hemeller bostadslösa
            är ett allvarligt problem. Antalet personer som befinner sig i
            en sådan situation har alltid varit svårt att beräkna. Man kan
            komma fram till mycket olika antal beroende på vilka definitioner
            som används.
          </note>
          <note>
            Gruppen bostadslösa består till stor del av personer med omfattande
            missbruk eller psykiska och sociala problem. Sedan början av 1950-talet
            har socialvården arrangerat tillfälligt boende för personer som
            helt saknar bostad, s.k. härbärgen eller andra former av jour-
            eller kortidsboende för dem som begär sådan hjälp. Härutöver arrangeras
            andra former av skyddade boendeformer och andra stödinsatser för
            försöksboende eller längre tids boende. Även kyrkor och olika
            frivilliga organisationer har sedan lång tid tillbaka engagerat
            sig i arbetet med att hjälpa de bostadslösa.
          </note>
          <note>
            Villkoren för gruppen bostadslösa har varierat under de senaste
            decennierna, men det är framför allt sedan senare delen av 1980-talet
            som situationen för de bostadslösa har försvårats.
          </note>
          <note>
            Situationen är alltså allvarlig för de bostadslösa, men kommunerna
            gör, enligt vad jag erfarit, stora ansträngningar för att komma
            till rätta med problemen. Metoderna att möta de akuta behoven
            varierar. Utöver härbärgesverksamhet finns det också andra former
            av mer eller mindre skyddat boende, bl.a. träningslägenheter,
            försökslägenheter och gruppboende.
          </note>
          <note>
            Socialtjänsten samarbetar ofta med bostadsförmedlingsorgan, psykiatrins
            öppenvårdsverksamheter och den kommunala hemtjänsten för att ge
            hjälp och stöd till dessa människor. Många kommuner bedriver också
            en aktiv fältverksamhet för att söka upp uteliggare som drar sig
            undan den kommunala hjälp som finns.
          </note>
          <note>
            Även om vi i Sverige har en relativt gynnad situation i förhållande
            till andra länder i Europa ser jag dagens problem för de bostadslösa
            som allvarliga. Att alla människor skall ha rätt till ett eget
            hem är självklart ett viktigt mål för regeringen.
          </note>
          <note>
            Enligt socialtjänstlagen är det socialnämndens uppgift att främja
            den enskildes rätt till bostad och att bistå med vård eller andra
            former av socialt stöd vid behov. Detta innefattar självfallet
            åtgärder för att tillgodose också de mest utsatta gruppernas behov.
          </note>
          <note>
            Socialnämndernas ansvar finns som ett sista skyddsnät när människor
            av olika skäl inte längre klarar ett eget boende. Därför är det
            viktigt att kommunerna kontinuerligt ägnar dessa gruppers problem
            stor uppmärksamhet så att åtgärder beträffande såväl boende som
            annan hjälp eller vård kommer till stånd på effektivaste sätt.
            Jag förutsätter att så kommer att ske även i fortsättningen. Församlingar
            inom både Svenska kyrkan och andra samfund samt olika ideella
            organisationer gör beundransvärda insatser och kommer förhoppningsvis
            även i framtiden att utgöra värdefulla komplement till socialtjänstens
            arbete.
          </note>
          <note type="speaker">
            Anf. 7 GUDRUN SCHYMAN (v):
          </note>
          <note>
            Fru talman! Jag skall be att få tacka socialministern för detta
            svar, som jag tycker är pinsamt intetsägande. Jag vet inte om
            socialministern har läst svaret innan han kom hit, men det är
            alltså inget svar på de frågor jag ställer. Det är ett konstaterande
            av att de bostadslösas situation är ett allvarligt problem. Det
            är ju just därför jag har tagit upp frågan. Men socialministern
            ger ju inga svar på den fråga jag ställer, nämligen: Vad tänker
            regeringen göra för att förbättra situationen?
          </note>
          <note>
            Socialministern säger i svaret att detta är kommunernas ansvar,
            och det är riktigt att socialtjänsten har ett ansvar. Men om kommunerna
            inte tar det här ansvaret måste det väl vara regeringens ansvar
            att se till att intentionerna i den lagstiftning vi har uppfylls.
          </note>
          <note>
            Vi har i socialutskottet diskuterat den här frågan många gånger,
            och vi har i alla politiska partier varit fullständigt eniga om
            att detta är ett stort problem.
          </note>
          <note>
            Vi har i total politisk enighet påtalat för den dåvarande regeringen
            och för den nuvarande regeringen att detta är ett stort och växande
            problem och att regeringen har ett ansvar att göra någonting åt
            det. Jag kan i interpellationssvaret inte se att socialministern
            har ett enda konkret förslag på vad regeringen tänker göra.
          </note>
          <note>
            Jag tittade i socialutskottets senaste betänkande om detta, och
            jag såg där att vi har behandlat en motion som har Bengt Westerberg
            som första namn. I den folkpartimotionen talar man om hur allvarlig
            situationen är och att man måste göra någonting åt den, och man
            uppdrar åt regeringen att göra någonting, att ta initiativ för
            att lösa de bostadslösa missbrukarnas bostadsproblem. Man riktar
            i motionen in sig på just missbrukarna, och en stor del av de
            i dag bostadslösa är ju också missbrukare.
          </note>
          <note>
            Olika typer av kollektiva boendeformer kan enligt motionärerna,
            dvs. bl.a. Bengt Westerberg själv, vara en lösning för denna grupp.
          </note>
          <note>
            Den här motionen, tillsammans med en del andra motioner från
            olika politiska partier, avstyrktes av ett enigt socialutskott
            av det skälet att vi så många gånger hade påtalat problemet och
            därför förväntade oss att det skulle komma ett förslag och av
            det skälet att regeringen själv i regeringsdeklarationen säger
            att bostadspolitiken skall inriktas på att alla skall ha möjlighet
            till en bra bostad till ett rimligt pris. Man har också talat
            om att socialstyrelsen skall ta initiativ för att parterna skall
            diskutera detta.
          </note>
          <note>
            Jag får alltså i interpellationssvaret inte ett enda konkret
            svar på mina frågor, utan socialministern konstaterar bara att
            detta är ett allvarligt problem.
          </note>
          <note>
            Jag måste säga att jag tycker att det är pinsamt.
          </note>
          <note>
            Det är också pinsamt att i ett välfärdsland som
          </note>
          <note>
            Sverige behöva läsa den typ av annonser som var anledningen till
            att jag ställde interpellationen, nämligen de annonser där Stadsmissionen
            går ut och ber om pengar för att människor skall få tak över huvudet,
            en tallrik soppa och en smörgås. Man gör i Stadsmissionen ett
            otroligt bra arbete. Jag vet det. Man har höga ambitioner, och
            det är bra. Men det är inte så att de som arbetar inom
          </note>
          <note>
            Stadsmissionen själva tycker att det är roligt att behöva gå
            ut med sådana här annonser och uppmana människor att skicka in
            pengar. De ser inte heller med någon större förtjusning på det
            faktum att vi har en samhällsutveckling som går tillbaka till
            någon form av soppköksfilosofi.
          </note>
          <note>
            Jag tycker att det är en skrämmande utveckling att ideella organisationer
            på det här sättet skall behöva gå ut med annonser och uppmana
            människor att skicka in pengar för att människor i vårt samhälle
            i dag skall kunna få tak över huvudet och ett mål mat. Det är
            ju ett nederlag för den välfärdspolitik som vi säger oss vilja
            ha och som inte minst Bengt
          </note>
          <note>
            Westerberg säger sig vilja ha -- skydd för svaga grupper, ett
            uppmärksammande av det glömda
          </note>
          <note>
            Sverige, osv.
          </note>
          <note>
            Var är de konkreta resultaten och de konkreta åtgärderna för
            att göra någonting åt det här?
          </note>
          <note>
            Detta är ett storstadsproblem, och man kan inte bara säga att
            det är Stockholms kommuns problem, framför allt inte med tanke
            på att den ekonomiska politiken innebär att regeringen konsekvent
            drar in pengar från kommunerna, vilket gör det omöjligt för kommunerna
            att fullgöra sina sociala ambitioner. När detta, som ett resultat
            av den ekonomiska politiken, blir omöjligt för kommunerna, måste
            enligt min mening regeringen ta ett ansvar.
          </note>
          <note>
            Ett annat problem är den köp-och-sälj-filosofi som den nya regeringen
            kallar en valfrihetsrevolution och som innebär att allting skall
            bära sina egna kostnader och att allt skall köpas och säljas.
            Detta har t.ex. i Stockholms kommun fått till följd att en del
            kommunala instutioner, härbärgen, står tomma på grund av att inga
            socialdistrikt har råd att betala vad det kostar att ha människor
            där. Dessa människor får då i stället gå till Stadsmissionen,
            samtidigt som det står platser tomma därför att det helt enkelt
            kostar för mycket. Detta lönsamhetstänkande passar inte in om
            man skall bygga upp ett välfärdssamhälle. Det är inte så att människor
            är lönsamma, och detta får sådana här konsekvenser.
          </note>
          <note>
            Jag tycker som sagt att det är en skam att vi år 1992
          </note>
          <note>
            i Sverige skall behöva läsa annonser som uppmanar människor att
            med allmosor se till att de svaga grupperna i samhället får det
            skydd som vi alla rätteligen har ett ansvar att se till att de
            får. Inte minst socialministern har ett stort ansvar i den här
            frågan.
          </note>
          <note type="speaker">
            Anf. 8 ANITA PERSSON (s):
          </note>
          <note>
            Fru talman! Inte heller jag är nöjd med svaret på
          </note>
          <note>
            Gudrun Schymans interpellation.
          </note>
          <note>
            Situationen för de bostadslösa har förvärrats under den gångna
            hösten och vintern.
          </note>
          <note>
            Vi har, som ministern säger i sitt svar, i vår lagstiftning --
            dels i bostadsförsörjningslagen, dels i socialtjänstlagen -- klara
            regler för vem som har ansvaret för att människor har en bostad,
            och det är kommunerna. I t.ex. 30 § LVM står att socialnämnden
            aktivt skall -- jag upprepar: skall --
          </note>
          <note>
            verka för att den enskilde efter vårdtiden får bostad och arbete
            eller utbildning. Att det står ''skall''
          </note>
          <note>
            beror på att vi här i riksdagen skärpte lagen våren
          </note>
          <note>
            1988, eftersom vi då funnit stora brister i omhändertagandet
            av missbrukarna. Men detta har tydligen inte hjälpt. I det åtstramningsläge
            som nu råder tar inte kommunerna sitt ansvar för sina invånare.
          </note>
          <note>
            Vid det besök jag tillsammans med två andra socialdemokratiska
            riksdagsledamöter har gjort hos Frälsningsarmén och Stadsmissionen
            har vi fått mycket oroande rapporter. Socialförvaltningarnas ekonomiska
            situation är nu sådan att de inte kan fullfölja sina uppgifter
            och ta sitt ansvar. På grund av att de har blivit resultatenheter
            har de inte längre råd att utnyttja de inackorderingshem som finns
            för missbrukarna och som behövs när dessa lämnar behandlingshemmet
            för att de inte åter skall falla tillbaka i sitt missbruk. Det
            innebär också att frivilligorganisationerna får problem att upprätthålla
            även övrig verksamhet när rum står tomma och inkomsterna sinar.
          </note>
          <note>
            Frivilligorganisationerna gör en oerhört stor insats för de mest
            utsatta. Ur Frälsningsarméns verksamhetsberättelse för härbärgeverksamheten
            vintern 1990-1991 kan man läsa bl.a. följande: Den socialkurativa
            verksamheten vid härbärget bygger på att gästerna får tillgång
            till en så god och positiv miljö som möjligt vid övernattningen.
            I nästa steg skall det vara möjligt att hjälpa gästen med utslussning
            till annat boende. Men med tanke på den problematik som härbärgets
            gäster har är det vanligt förekommande att gästen avvikit från
            eller misslyckats med sin planering, och från socialdistriktets
            sida är då gästen inte automatiskt berättigad till ytterligare
            hjälp. Gästen å sin sida upplever det tungt att erkänna sitt missbruk
            och är inte motiverad till kontakt. Gästen är också ofta nedgången
            fysiskt och psykiskt och har abstinensproblem, vilket han botar
            med fortsatt missbruk. Socialdistriktet å sin sida kräver drogfrihet
            för att ge hjälp. Kommunen har ''sistahands-ansvar'' för gästens
            sociala planering. När varken gästen eller kommunen förmår ta
            sitt ansvar, förs ofta ansvaret över direkt eller indirekt till
            härbärget. Det för med sig ett tungt ansvar, ett ansvar vi inte
            borde bli belastade med.
          </note>
          <note>
            Jag kan bara instämma i detta. Kommunerna måste ta sitt ansvar
            för alla som vistas där.
          </note>
          <note>
            Det finns, som Stadsmissionen säger i en av sina annonser, ca
            5 000 hemlösa i Stockholm. Av dessa är ca 1 100 kvinnor. I en
            annan annons tar
          </note>
          <note>
            Stadsmissionen upp vad som händer med dessa kvinnor: ''Hon klarar
            sig. Hundratals män tar hand om henne. Mot `betalning' kan hon
            få någonstans att sova, en natt eller två. Ibland blir hon misshandlad;
            tänder utslagna och ben brutna. Men det hör till. För hon är kvinna.
            Hemlös, övergiven och brutalt utnyttjad.''
          </note>
          <note>
            Situationen i Stockholm och andra städer är nu sådan att allt
            fler män och kvinnor lever i misär och fattigdom. De förlorar
            sina hem och sitt arbete och tvingas leva på gatan -- kvinnorna
            på männens villkor. Många dör innan de har fyllt 35 år. Många
            har psykiska problem och svår ångest och har drabbats av att mentalsjukhusen
            stängts utan att andra alternativ finns tillgängliga, vilket vi
            förutsatte när vi här i riksdagen fattade beslutet om att förändra
            den psykiatriska vården. Enligt psykiatriutredningen finns det
            i dag i Sverige 7 000
          </note>
          <note>
            psykiskt störda som saknar bostad.
          </note>
          <note>
            Läget är också så i dag, att helt nya grupper tillkommer. Dagligen
            vräks två familjer från sina hem. Unga barnfamiljer prövar allt
            innan de går för att få hjälp. De utnyttjar och lånar av föräldrar
            och vänner för att försöka klara sina ekonomiska problem. Ofta
            har de stora kontokortsskulder. De törs inte vända sig till de
            sociala myndigheterna av rädsla för att deras barn skall tas ifrån
            dem, utan i stället vänder de sig till Frälsningsarmén eller
          </note>
          <note>
            Stadsmissionen. Ofta är det förtvivlade, ensamstående mammor
            som inte klarar av sin situation på grund av att bostaden tagits
            ifrån dem liksom arbetet, eller så kommer de på grund av brist
            på ekonomiska resurser när hyran höjs och dagis inte längre är
            tillgängligt för deras barn, eftersom de är arbetslösa.
          </note>
          <note>
            Ni i den borgerliga regeringen har satt valfrihet som ett huvudmål.
            Vilken valfrihet skall de här människorna ha? Ligger valfriheten
            i att välja mellan en säng hos Frälsningsarmén eller en hos
          </note>
          <note>
            Stadsmissionen? Eller är valfriheten möjligheten att välja en
            egen bostad i stället för ett natthärbärge, och hur skall det
            i så fall bli möjligt när bostadsbyggandet är stoppat, räntesubventionerna
            tas bort och inkomsterna försvinner på grund av att inget arbete
            finns att få?
          </note>
          <note type="speaker">
            Anf. 9 INGER RENÉ (m):
          </note>
          <note>
            Fru talman! Det är med tillfredsställelse jag konstaterar att
            den här debatten kommer upp på dagordningen, även om skälet därtill,
            som framgår av interpellationen, inte är riktigt sant. Gudrun
          </note>
          <note>
            Schyman säger att välfärdssystemet håller på att
          </note>
          <note>
            ''braka ihop'' och att ''soppköksfilosofin kommer till heders''.
            Gudrun Schyman försöker få det till att det är en ny företeelse
            att vi har många hemlösa.
          </note>
          <note>
            Det är dess värre inte sant. Hon motsäger också sig själv när
            hon säger att den här situationen under många år har uppmärksammats
            av socialutskottet.
          </note>
          <note>
            Naturligtvis är det så att varje bostadslös eller, för att utvidga
            begreppet, varje hemlös är en hemlös för mycket och att allt måste
            göras för att få en positiv förändring till stånd. Enligt mitt
            förmenande har man då två vägar att gå, som båda är lika viktiga.
            Det gäller dels att förebygga, dels att bota.
          </note>
          <note>
            När det gäller att förebygga är familjens situation en av de
            viktigaste långsiktiga bakgrundsvariablerna för utslagningen.
            Att slå vakt om familjens möjligheter att fungera tillsammans
            måste vara en central del i politiken. Det är i den lilla gemenskapen,
            i den lilla världen där man känner trygghet och tillit, som normöverföring
            sker naturligast.
          </note>
          <note>
            Skolan spelar också en stor roll i det förebyggande arbetet.
            Skolan måste vara av god kvalitet så att inte minst svagpresterande
            elever får bästa möjliga utbildning.
          </note>
          <note>
            En stabil och god ekonomisk tillväxt främjar dessutom utveckling
            och håller nere arbetslöshet och är på det sättet en av de bästa
            garanterna för en välfärdsutveckling. Låg tillväxt eller, än värre,
            nolltillväxt är i det långa loppet en social krutdurk.
          </note>
          <note>
            När det gäller att förebygga måste också socialt stöd och olika
            hjälpinsatser fungera väl. Det låter kanske tämligen självklart,
            men jag vill påpeka att det inte är självklart att kraftigt ökade
            sociala vårdinsatser och bidrag ensamt minskar utslagningen. Internationella
            undersökningar, inte minst i USA, visar tvärtom att ett bidragsberoende
            kan förstärka och konservera en utslagning.
          </note>
          <note>
            Det var några exempel på förebyggande insatser.
          </note>
          <note>
            Så till åtgärder som jag tycker skall vidtas på kort sikt.
          </note>
          <note>
            En alltför stor del av de hemlösa är, som Anita
          </note>
          <note>
            Persson nämnde, psykiskt sjuka som blir utslagna som en följd
            av en medveten reformering av den psykiatriska sjukvården.
          </note>
          <note>
            Den slutna institutionsvården har dragits ned i humanitetens
            namn. Till en början var detta positivt, men efter hand har det
            blivit klart att långt ifrån alla klarar ett anständigt liv utanför
            den slutna vården. För många av dessa människor betyder institutionsboendet
            det enda trygga, och vi moderater menar därför att individuella
            hänsyn måste tas vid varje utskrivning. För en del kanske fortsatt
            institutionsboende är det absolut bästa.
          </note>
          <note>
            En uppbromsning av avinstitutionaliseringen möjliggör också uppkomsten
            av fullvärdiga alternativ för dem som inte klarar eget boende.
            Det kan innebära att stora institutioner ersätts med mindre, och
            för dem som skrivs ut måste därför en noggrann uppföljning ske
            för att en eventuell utslagning skall undvikas.
          </note>
          <note>
            För det andra: Kommunernas socialtjänst måste frigöra resurser
            för ett utökat arbete med de utslagna. Det kunnande och det engagemang
            som finns hos våra socialsekreterare måste bättre utnyttjas just
            för att hjälpa dem som inte kan klara sina problem på egen hand.
            Om vi tillåter alternativ inom service, vård och omsorg kan resurserna
            användas mycket bättre.
          </note>
          <note>
            För det tredje: De frivilliga organisationernas insatser måste
            uppmuntras och stödjas. Den offentliga sektorn kan inte ersätta
            deras arbete.
          </note>
          <note>
            Därför är det viktigt att de får arbeta mer långsiktigt och garanteras
            stöd som möjliggör detta, t.ex. ett kommunalt stöd för hyreskostnader.
          </note>
          <note>
            Att ta till vara olika frivilliga organisationers insatser är
            inte bara, och kanske inte främst, en ekonomisk fråga. De frivilliga
            organisationerna driver verksamheten billigare, men de gör det
            också med ett engagemang som är svårt att efterlikna. Stadsmissionen,
            Frälsningsarmén och organisationer inom svenska kyrkan har alla
            kristen bakgrund, där kärleken till medmänniskor är en central
            ingrediens, och det påverkar självfallet deras insatser. Inte
            minst Frälsningsarmén har en
          </note>
          <note>
            100-årig erfarenhet av arbete med människor som ingen annan bryr
            sig om.
          </note>
          <note>
            Den verksamhet som frivilligorganisationerna bedriver kommer
            aldrig att kunna ersättas av offentliga insatser. Olika organisationer
            har också olika kultur i sin verksamhet, och även om vi skulle
            vilja välja bort de hemlösa, tycker jag att det är viktigt att
            de får välja en kultur för sitt boende som passar just den enskilde
            så bra som möjligt.
          </note>
          <note type="speaker">
            Anf. 10 BO G JENEVALL (nyd):
          </note>
          <note>
            Fru talman! Det kan inte vara lätt att vara socialminister. Jag
            vet att Bengt Westerberg har ett starkt socialt patos, som jag
            tror ligger mycket djupt. Det måste vara svårt att vara ansvarig
            minister, särskilt i en sådan här fråga, där det ju är kommunerna
            som har det egentliga ansvaret.
          </note>
          <note>
            Vi i Ny demokrati försöker tackla frågorna litet annorlunda och
            se litet mera pragmatiskt på dem.
          </note>
          <note>
            Jag har skrivit en motion, som socialministern säkert inte har
            haft tid och möjlighet att läsa men som jag kan lämna över senare.
            Det är motion
          </note>
          <note>
            So276, som handlar om uteliggarna.
          </note>
          <note>
            Sverige är ett av världens rikaste länder, och det här problemet
            borde inte existera hos oss, om det gick att lösa på ett förnuftigt
            sätt. Vad skulle då det förnuftiga sättet kunna vara? Ja, jag
            kommer från shipping- och offshorebranschen, och det är naturligt
            för mig att tänka i de termerna. Det finns på marknaden ett stort
            antal skrotfärdiga passagerarfartyg, som man kan köpa för skrotpris,
            dvs. en mycket billig penning. Om man köpte ett sådant fartyg
            och lade det på en passande plats i
          </note>
          <note>
            Stockholms hamn, skulle man få ett mycket lämpligt och relativt
            mänskligt boende för uteliggarna. Det är en speciell kategori
            människor, och en del av dem vill hålla sig utanför samhället.
          </note>
          <note>
            Jag tror att många av dem lättare skulle söka sig frivilligt
            till en sådan miljö. En hel del av de utslagna kommer dessutom
            från sjömansyrket.
          </note>
          <note>
            Vi tror att det skulle kunna bli en naturlig plats för dessa
            människor att samlas på frivilligt. Det blir inte något högklassigt
            boende, inte efter alla bostadsreglernas bestämmelser, men vi
            skulle kunna tillåta oss att göra avsteg från dem. Det måste i
            alla fall vara bra mycket bättre för dem att komma till ett sådant
            här ställe än att ligga under broar, i tunnlar eller i portgångar,
            med risk för att frysa ihjäl, osv.
          </note>
          <note>
            Vi är ödmjuka inför det här, men vi tycker att det är en fråga
            som man borde kunna lösa ovanför det vanliga partikäbblet. Vi
            skulle kunna enas om en praktisk åtgärd.
          </note>
          <note>
            Jag skall inte läsa upp hela förslaget i motionen --
          </note>
          <note>
            det blir så tråkigt -- men jag skall läsa det sista stycket:
          </note>
          <note>
            ''Vi föreslår därför att regeringen tillsätter en arbetsgrupp
            av särskilt engagerade medborgare för att utreda och skyndsamt
            lägga ett detaljerat förslag med tillhörande budget i motionens
            anda.
          </note>
          <note>
            Förslaget avser att prova systemet i Stockholm.''
          </note>
          <note>
            Vad menar jag då att staten skulle göra? Jag är medveten om att
            det är kommunernas ansvar, men eftersom det inte fungerar och
            man har talat om det här i så många år vore det kanske på sin
            plats att staten tog en del av ansvaret. Man skulle då kunna prova
            det här i Stockholm. Jag kanske har fel -- det kanske inte är
            den rätta lösningen -- men det kan vara en väg som är värd att
            prova.
          </note>
          <note>
            Det skulle vara mycket roligt att höra om socialministern kan
            tänka sig att prova ett sådant här förslag, i varje fall att tillsätta
            en arbetsgrupp --
          </note>
          <note>
            jag skall gärna medverka i den. Jag tror nämligen att det också
            finns möjlighet för många personligt engagerade människor, utanför
            alla dessa förnämliga institutioner, som Stadsmissionen, kyrkan
            och andra, att delta i detta på frivillighetens basis. Jag är
            dessutom övertygad om att man skulle kunna få en hel del material
            från olika företag, som har utgångna produkter, kanske något defekta
            produkter osv., som de gladeligen skulle skänka.
          </note>
          <note>
            Jag är övertygad om att det skulle fungera, och därför vore det
            roligt om jag kunde få en spontan reaktion från socialministern
            under debatten.
          </note>
          <note>
            Anf. 11 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Det är riktigt, som flera har påpekat, att det är
            socialtjänstens ansvar att försöka hjälpa de hemlösa, liksom många
            andra människor i behov av socialtjänst. Det är ingenting som
            vi inom socialdepartementet eller på socialstyrelsen sysslar med,
            utan detta är kommunernas ansvar.
          </note>
          <note>
            Självfallet följer vi utvecklingen och funderar på om det krävs
            förstärkta insatser, ändrad lagstiftning eller någonting annat
            för att man skall klara de här problemen på ett bättre sätt. Såvitt
            jag kan bedöma gör man t.ex. inom Stockholm betydande insatser,
            med ett mycket varierat utbud av tjänster för denna kategori av
            människor.
          </note>
          <note>
            Den annons som Gudrun Schyman utgick från ger en felaktig bild
            av situationen. Jag har inte annonsen tillgänglig just nu, men
            jag vill minnas att det bl.a. talas om att det är allt vanligare
            att man hittar ihjälfrusna män ute på Stockholms gator.
          </note>
          <note>
            Enligt uppgifter från Kjell-Ove Johansson på byrån för bostadslösa
            män, har detta hänt två gånger sedan 1986. Det är två gånger för
            mycket, som han påpekar, men man kan inte tala om att det händer
            allt oftare.
          </note>
          <note>
            Det sägs också i annonsen att missbruk är en följd av hemlöshet,
            medan all erfarenhet som socialarbetarna har säger att det är
            precis tvärtom;
          </note>
          <note>
            missbruket kommer först och hemlösheten sedan.
          </note>
          <note>
            Anita Persson frågar om det har förvärrats under hösten. Ingenting
            som jag har kunnat finna tyder på det. Vi har haft kontakt med
            de tre storstäderna, där huvuddelen av problemen finns, och ingenting
            i de uppgifter som vi har fått därifrån tyder på att situationen
            har blivit värre.
          </note>
          <note>
            Det finns tomma platser på härbärgena, och det gäller inte bara
            de kommunala härbärgena utan också hos Frälsningsarmén i Midsommarkransen,
            som jag själv besökte för några veckor sedan. Ingen påstår att
            det är prissättningen, dvs. den taxa man tar ut för en natt, som
            är en återhållande faktor, att socialdistrikten inte skulle ha
            råd att betala. Ingen hävdar att det skulle vara en orsak till
            de tomma platserna.
          </note>
          <note>
            Däremot är det svårt att svara på frågan varför det finns tomma
            platser. Det varierar mycket. De som har hållit på med det här
            i många år uppger att platserna i regel tar slut under sommaren
            -- det kommer många hit, t.ex. från Finland, och utnyttjar härbergena.
          </note>
          <note>
            Under ett år arbetar byrån för bostadslösa män i
          </note>
          <note>
            Stockholm med ungefär 1 000 klienter -- en tredjedel av dem är
            finnar. Det är alltså ganska många som kommer hit från Helsingfors
            och tycker att det är lättare att dra sig fram här än i
          </note>
          <note>
            Helsingfors.
          </note>
          <note>
            Mitt intryck av det studiebesök som jag har gjort hos byrån för
            bostadslösa män och av det jag har kunnat inhämta telefonledes
            och genom att studera rapporter från de andra storstäderna är
            att det finns ett ganska varierat utbud och att man i dessa storstäder
            verkligen tar de här problemen på stort allvar och gör ganska
            mycket.
          </note>
          <note>
            Men det är naturligtvis ett genuint svårt problem att motivera
            en del av dessa svåra missbrukare att t.ex.
          </note>
          <note>
            gå igenom behandling. Även om man har lyckats med det första
            steget är det ibland svårt att få dem att verkligen fullfölja
            behandlingen. Ibland lyckas det, men många gånger misslyckas det.
          </note>
          <note>
            Det här är inga problem som regeringen kan lösa.
          </note>
          <note>
            Om jag hade något uppslag att ge de människor som arbetar konkret
            med dessa problem i
          </note>
          <note>
            Stockholm, Göteborg, Malmö och på andra håll, skulle jag naturligtvis
            göra det. Det må vara att
          </note>
          <note>
            Gudrun Schyman tyckte att svaret var pinsamt intetsägande --
            jag får väl erkänna att jag inte tycker att jag vet mer än vad
            de vet som har arbetat med det här i flera år. Men jag lovar att
            om Gudrun
          </note>
          <note>
            Schyman har några konkreta förslag till vad vi skall göra skall
            jag gärna vidarebefordra dem; de är säkert mycket nyfikna på vad
            man kan göra som de ännu inte kommit på själva eller prövat i
            sin praktiska verksamhet.
          </note>
          <note>
            Sedan får jag till Inger René säga att familjen naturligtvis
            är viktig, men jag tror inte att en bättre familjesammanhållning
            är någon lösning på de bostadslösas problem. De har ofta hamnat
            i den situationen därför att de t.ex. kommer från upplösta familjer
            eller bär på ett mycket tungt socialt arv hemifrån -- de kan ha
            föräldrar som missbrukar eller det kan ligga andra liknande orsaker
            bakom. Det är ett mycket tydligt mönster att det här är personer
            som har haft det besvärligt under ganska lång tid.
          </note>
          <note>
            Man kan naturligtvis önska sig att alla familjer skall fungera
            väl, men inte i något samhälle tror jag att det är realistiskt
            att räkna med att det inte kommer att finnas något missbruk eller
            några sociala problem i familjerna. Vi måste naturligtvis kunna
            ta hand om också sådana situationer och inte bara önska oss att
            de aldrig hade uppstått -- vi måste kunna ta itu med dem.
          </note>
          <note>
            Detta är som sagt genuint svåra problem, och jag har inte några
            patentlösningar på dem. Bo Jenevall tyckte att man skulle utnyttja
            ett fartyg som något slags inackorderingshem. Det kan man självfallet
            göra om man inte har andra rum att tillgå. Jag vill inte alls
            påstå att det är ett dåligt alternativ, men det finns ett antal
            inackorderingshem och andra boendealternativ för dem som är bostadslösa
            i den meningen att de inte har någon egen bostad här i
          </note>
          <note>
            Stockholm, och de utnyttjas också i ganska stor utsträckning.
          </note>
          <note>
            Men om vi snävar in kategorien bostadslösa till att omfatta inte
            dem som inte har egna kontrakt utan bara de verkligt hemlösa,
            de som löser problemet med sin bostadssituation från dag till
            dag, är antalet här i Stockholm ungefär 400 och i Malmö ungefär
          </note>
          <note>
            75, såg jag i en alldeles färsk rapport som jag fick se i dag
            på morgonen. Det arbetssätt som man måste ha när det gäller dem
            är, tror jag, att försöka motivera dem att gå igenom behandling
            och i avvaktan på det lösa bostadsproblemet genom t.ex.
          </note>
          <note>
            härbergen.
          </note>
          <note>
            Jag är som sagt öppen för alla uppslag, och jag ser fram emot
            vad Gudrun Schyman har att säga på denna punkt och lovar att vidarebefordra
            det till mina kontakter i de tre huvudstäderna. Själv har jag
            inte haft så mycket att bidra med i mina kontakter med dem.
          </note>
          <note type="speaker">
            Anf. 12 GUDRUN SCHYMAN (v):
          </note>
          <note>
            Fru talman! Jag får tacka för invitationen att komma med goda
            råd.
          </note>
          <note>
            Jag är också medveten om, Bengt Westerberg, att detta är genuint
            svåra problem. Jag är själv socialarbetare och har arbetat i 20
            år inom den kommunala socialvården och kommit i mycket nära kontakt
            med missbruksfrågor, motivationsarbete och liknande, och jag vet
            att det är svårt. Men det är också en faktisk situation, bl.a.
            i Stockholm, att det finns en grupp människor som inte har tak
            över huvudet och som är utestängda från möjligheten att ha tak
            över huvudet. Det driver omkring människor som inte har någonstans
            att ta vägen, och som då tar vägen till bl.a. Stadsmissionen.
          </note>
          <note>
            Jag tycker inte att det är särskilt klädsamt att här kritisera
            Stadsmissionens annonskampanj --
          </note>
          <note>
            personalen i Stadsmissionen arbetar dagligen med människorna
            med de här problemen och har dem inpå huden; de vet faktiskt vad
            de talar om. De vet också att det här är svårt. Stadsmissionen
            behöver ha pengar.
          </note>
          <note>
            Frivilligorganisationerna gör, sade Inger René, ett bra arbete.
            Det gör de -- de är värda all heder för sitt engagemang och sitt
            arbete, tycker jag.
          </note>
          <note>
            Problemet är att de inte får tillräckligt stöd av de politiska
            partierna i de församlingar där de ber om stöd.
          </note>
          <note>
            Stadsmissionen i Stockholm har bett om pengar hos fullmäktige
            i Stockholm. Inget politiskt parti i stadshuset utom Vänsterpartiet
            har sagt ja till att ge pengar. Moderata samlingspartiet, som
            Inger René tillhör, har inte gett en spänn till Stadsmissionen
            i den kommunala budgeten. Det tycker jag är skamligt. Folkpartiet
            var inte bättre.
          </note>
          <note>
            Man kan väl inte säga att de frivilliga organisationerna gör
            ett jättebra arbete och att de är värda allt stöd och sedan inte
            ge dem det stödet!
          </note>
          <note>
            Ge dem då pengar så att de kan bedriva en verksamhet av tillräcklig
            omfattning, eftersom de har ett så bra handlag som de har och
            eftersom de har de kontakter med människor som de har. -- Det
            är det första goda rådet, Bengt Westerberg. Se till att dina partikamrater,
            både i regering och i fullmäktigeförsamlingar, ger ordentligt
            stöd till de frivilligorganisationer som i dag arbetar på det
            här området.
          </note>
          <note>
            Det andra rådet gäller kommunens egna möjligheter -- eftersom
            det är där ansvaret ligger.
          </note>
          <note>
            En bidragande orsak till att socialsekreterare i dag inte har
            möjlighet att arbeta med de här frågorna på ett tillräckligt bra
            sätt är att man har brist på pengar i kommunerna. Vad skär man
            ned på? Jo, det förebyggande arbetet, det uppsökande arbetet,
            motivationsarbetet. Gå ut och fråga vilken socialarbetare som
            helst; det är detta som ryker när man har minskade resurser. Då
            får man ta det akuta. Ett gott råd: Se till att kommunerna får
            de pengar de behöver för att kunna bedriva en anständig socialvård!
            -- Jag återkommer med fler goda råd.
          </note>
          <note type="speaker">
            Anf. 13 INGER RENÉ (m):
          </note>
          <note>
            Fru talman! Jag tycker att Bengt Westerberg lät litet uppgiven
            när han talade om familjernas möjlighet. En familjepolitik som
            stärker familjen minskar naturligtvis de risker som Bengt
          </note>
          <note>
            Westerberg talade om.
          </note>
          <note>
            Men jag skulle vilja peka på en annan grupp av de hemlösa som
            under senare år har blivit synligare, även om det är oklart om
            de har blivit fler. Det är kvinnor. För kvinnor är det mer förknippat
            med känslor av synd och skam att vara hemlös, och kvinnor blir
            också, som någon nämnde, ofta utnyttjade. Därför tycker jag att
            det är glädjande att det i dag finns ett natthärbärge här i Stockholm
            för just bostadslösa kvinnor.
          </note>
          <note>
            Bengt Westerberg talade tidigare om att det fanns tomma platser
            på natthärbärgena. Det gör det inte på det natthärbärget, så den
            verksamheten skulle behöva utvecklas och utökas. Det skulle också
            behövas dagverksamhet riktad enbart till kvinnor.
          </note>
          <note>
            Alltså: Det är nödvändigt och önskvärt med mer verksamhet riktad
            till gruppen kvinnor.
          </note>
          <note>
            Låt mig sluta med att önska en glad påsk.
          </note>
          <note type="speaker">
            Anf. 14 ANITA PERSSON (s):
          </note>
          <note>
            Fru talman! Bengt Westerberg sade att man inte har hittat mer
            än två av de hemlösa döda på gatan. Det kanske stämmer. Men de
            dör på annat sätt på grund av att de är utslagna. Det är det som
            man oroar sig för på Stadsmissionen.
          </note>
          <note>
            Bengt Westerberg sade också att det finns härbärgen, och att
            det inte är så dyrt. Nej, på härbärgena är det inte dyrt. Frälsningsarmén
            tar 20
          </note>
          <note>
            kr. natten -- på Stadsmissionen tar man 50 kr.
          </note>
          <note>
            natten därför att man där har en något högre standard.
          </note>
          <note>
            Men det var inte det som jag tog upp i mitt inlägg, utan det
            var inackorderingshemmen.
          </note>
          <note>
            Socialtjänsten har inte längre råd att utnyttja inackorderingshemmen
            som frivilligorganisationerna driver. Socialtjänsten har fått
            resurser indragna. De skall vara resultatenheter, och då har de
            inte råd att kosta på missbrukarna inackorderingsplatser. Det
            ser jag som ett mycket stort problem.
          </note>
          <note>
            Sedan håller jag med Inger René om att den verksamhet med natthärbärgen
            för kvinnor som
          </note>
          <note>
            Stadsmissionen bedriver på Stadsgården är mycket värdefull. Det
            skulle bara behövas många fler sådana här natthärbärgen. Stadsmissionen
            och
          </note>
          <note>
            Frälsningsarmén skulle behöva mer resurser för att kunna bedriva
            dagverksamhet.
          </note>
          <note>
            Visst vill missbrukarna fullfölja behandlingen. Vi träffade en
            missbrukare på Stadsmissionen som vädjade om att få åka på behandling.
            Man hade emellertid inte råd att skicka honom. Han var även oroad,
            eftersom han vet vad som händer när han kommer tillbaka. Han har
            ingenstans att ta vägen, inget inackorderingshem och ingen bostad,
            vilket leder till att han snart hamnar på härbärget igen.
          </note>
          <note>
            Jag säger precis som Gudrun Schyman att ni måste se till att
            kommunerna får resurser och att den här verksamheten prioriteras,
            i stället för sänka skatterna. Det är positivt att Bengt Westerberg
            nu har har lovat att skattestoppet skall upphävas. Det ser jag
            som en mycket positiv åtgärd. Men driv på mer när det gäller de
            här människorna så även de kan få en valfrihet. Valfriheten skall
            inte stå mellan
          </note>
          <note>
            Stadsmissionen och Frälsningsarmén, utan valfriheten skall innebära
            ett eget boende, en riktig ordinär bostad.
          </note>
          <note type="speaker">
            Anf. 15 BO G JENEVALL (nyd):
          </note>
          <note>
            Fru talman! Bengt Westerberg efterlyste förslag.
          </note>
          <note>
            Han fick ett förslag av mig. Vi får se vilket resultat det kan
            ge. Bengt Westerberg sade också att det finns platser. Det kanske
            finns platser för enskilda på enskilda ställen, men för den grupp
            som jag talar om -- och som Bengt Westerberg också kvantifierade
            till 300--400 personer -- finns det inte något härbärge och inte
            någon plats.
          </note>
          <note>
            Härbärgen skulle också kunna ge en viss form av social samvaro
            för dessa människor, även om kvaliteten på samvaron inte skulle
            vara av något högre slag rent fysiskt. Mänskligt sett skulle det
            betyda mycket.
          </note>
          <note>
            Detta handlar inte om partipolitik. Jag tycker att vi skall sätta
            oss över det tänkande och för en gångs skull göra någonting konkret.
            Jag hoppas och tror att Bengt Westerberg kan tillsätta den här
            lilla arbetsgruppen. Den kommer ju inte att kosta någonting, men
            den kan kanske leda fram till ett konkret förslag.
          </note>
          <note>
            Anf. 16 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Jag kvitterar Gudruns Schymans vänlighet, som hon
            visade i sitt första inlägg, med att säga att hennes senaste replik
            var pinsamt intetsägande. Av konkreta rekommendationer fanns ingenting.
            Jag uppmanades att tala med mina partivänner i Stockholms Stadshus,
            men det är inte någonting som jag i egenskap av socialminister
            eller ledamot av regeringen kan göra.
          </note>
          <note>
            Vad Gudrun Schyman efterlyste var ändå konkreta åtgärder från
            regeringens sida. Jag vädjar fortfarande om tips och erkänner
            att jag inte själv vet hur jag skall hjälpa de människor som sysslar
            med detta. Eftersom Gudrun Schyman efterlyste konkreta åtgärder,
            kan vi kanske få några tips om vad det skulle vara fråga om.
          </note>
          <note>
            Jag håller med om att Stadsmissionen,
          </note>
          <note>
            Frälsningsarmén och andra frivilliga krafter gör utomordentliga
            insatser i de här sammanhangen, och det är inte bara på de här
            områdena utan även på många andra områden inom det social arbetsfältet
            som de frivillliga krafterna kan göra, och gör, mycket bra insatser.
            På måndag har vi i socialdepartementets regi en konferens där
            vi skall diskutera just frivilliginsatser på det sociala området.
            Vid den konferensen kommer många av de här organisationerna och
            många andra organisationer som inte har nämnts här att delta.
          </note>
          <note>
            Tanken är att vi skall diskutera vad som kan göras från statens
            sida för att uppmuntra och stödja frivilligorganisationerna.
          </note>
          <note>
            Det är sant att det är brist på pengar i kommunerna.
          </note>
          <note>
            Det är brist på pengar i hela samhället. Vi har haft en utomordentligt
            svag ekonomisk utveckling under några år, och utvecklingen har
            ännu inte vänt. Vi räknar med att till följd av den ekonomiska
            politik som regeringen för få i gång den ekonomiska tillväxten.
            Vi räknar med att utvecklingen i varje fall nästa år skall vända
            och att vi får en ganska bra tillväxt under 90-talet. En god ekonomisk
            tillväxt underlättar även för den kommunala verksamheten.
          </note>
          <note>
            När ekonomisk stagnation råder, är det emellertid svårt för hushållen,
            för kommunerna, för staten och för alla. Därför är det viktigt
            att med all kraft fullfölja den ekonomiska politiken. Vi får inte
            börja svaja i det här läget, då blir det aldrig bättre.
          </note>
          <note>
            Inger René tog upp frågan om bostadslösa kvinnor.
          </note>
          <note>
            Jag delar hennes uppfattning att det fortfarande finns ganska
            betydande brister. En motsvarighet till byrån för bostadslösa
            män, vilken skulle rikta sig till kvinnor, övervägs här i Stockholm,
            och man överväger också att bygga upp serviceverksamheten för
            kvinnor. Jag tror att detta är mycket angeläget.
          </note>
          <note>
            När man någon gång under 60-talet började med byrån för bostadslösa
            män var det männen som var huvudproblemet. Man trodde att det
            egentligen inte fanns några bostadslösa kvinnor. Det fanns kanske
            inte heller några, men i dag finns det avgjort ett sådant problem
            här. Därför är det angeläget med ett stöd.
          </note>
          <note>
            Anita Persson sade att missbrukarna vill fullfölja behandlingen.
            Det går nog inte att generellt uttala sig om alla missbrukare.
            Det är klart att det finns missbrukare som vill fullfölja behandlingen,
            men vi vet också att några av dem som har gått ner sig allra längst
            är svåra att motivera. När jag för några veckor sedan gjorde ett
            studiebesök hos byrån för bostadslösa män lät man mig träffa en
            person som nu är kurerad. Han hade kommit ifrån sitt missbruk,
            hade slussats in via träningslägenhet till ett eget boende och
            hade just fått en tjänst inom
          </note>
          <note>
            Samhall som arbetsledare. Hans rehabilitering hade alltså lyckats.
            Han hade emellertid varit missbrukare i 20 år och åkt ut och in
            på behandlingshem. Nu efteråt erkände han själv att han hade saknat
            motivation och att han hade fortsätt så länge som möjligt. Inte
            förrän han inte orkade missbruka längre gav han sig in i ett rehabiliteringsprogram,
            och som faktiskt gav resultat. Även de missbrukare som har den
            här typen av karriär bakom sig erkänner att de är svårmotiverade.
          </note>
          <note>
            För den lilla grupp som är hemlös -- ungefär 400 i
          </note>
          <note>
            Stockholm, 75 i Malmö och någonting mitt emellan i Göteborg --
            som inte finns på inackorderingshem, utan löser sin bostadssituation
            från natt till natt, är det oerhört svårt. Socialarbetarna som
            arbetar med de här frågorna är mycket skickliga, och de använder
            alla kända metoder för att försöka motivera dessa människor. Det
            är emellertid inte helt lätt.
          </note>
          <note>
            En kommentar i marginalen. Anita Persson sade att jag hade föreslagit
            att skattestoppet skulle upphävas. Det är inte riktigt sant. Påståendet
            måste modifieras en aning. Jag har sagt att kommuner som drabbas
            av den nya skatteutjämningsreformen och som har låg skatt bör
            kunna få höja sina skatter.
          </note>
          <note>
            Jag tycker målet bör vara att pressa ihop skatteuttaget så att
            utdebiteringen inte skiljer 7 kr.
          </note>
          <note>
            som den kan göra i dag, utan att den kan pressas ned till kanske
            2 kr. Man kan exempelvis sänka skatten i kommuner med höga skatter
            och höja den i kommuner med låga skatter, så att det ligger litet
            närmare 30 kr. Det är det som jag har uttalat mig om.
          </note>
          <note type="speaker">
            Anf. 17 GUDRUN SCHYMAN (v):
          </note>
          <note>
            Fru talman! För att hålla mig till avdelningen goda råd, tycker
            jag att det var ett mycket konkret och gott råd som jag gav till
            Bengt Westerberg i egenskap av socialminister, folkpartist och
            människa, nämligen att han skulle tala med sina partikolleger
            i Stadshuset, detta för att t.ex.
          </note>
          <note>
            Stadsmissionen, en av de frivilligorganisationer som gör ett
            utmärkt arbete, kan få ett ordentligt stöd för sin verksamhet.
            Då skulle man då slippa
          </note>
          <note>
            ''ragga'' pengar från allmänheten med hjälp av halvsidesannonser
            i dagspressen.
          </note>
          <note>
            Ett annat mycket konkret råd till regeringen är:
          </note>
          <note>
            Lägg om den ekonomiska politiken, så att det blir möjligt att
            fördela de pengar som finns på ett socialt anständigt sätt. Jag
            tycker inte att det är rimligt att säga att vi endast i tider
            av ekonomisk god tillväxt kan ge pengar till de svaga grupperna,
            stöd åt svaga människor. Måste det inte ändå vara så, Bengt
          </note>
          <note>
            Westerberg, att vi, oavsett mängden pengar och oavsett storleken
            på tillväxten, har ett ansvar för att fördelningen av befintliga
            tillgångar sker på det sättet att svaga grupper skyddas och försäkras
            ett drägligt liv. Oavsett om man är motiverad att sluta med sitt
            missbruk eller ej skall man som människa i Sverige, i dagens samhälle,
            år 1992, vara tillförsäkrad tak över huvudet -- i väntan på den
            motivation som kan komma, ja, även om motivationen inte infinner
            sig.
          </note>
          <note>
            Det är ju faktiskt så, Bengt Westerberg, att det finns människor
            som aldrig kommer att kunna motiveras till att sluta med sitt
            missbruk, men som ändå lever. I kraft av att de är levande varelser
            är de också beroende av och värda samhällets skydd och insatser.
            Vi måste garantera tak över huvudet, ett mål mat om dagen, en
            säng att sova i och möjlighet att hålla sig ren.
          </note>
          <note>
            Det måste vi kunna erbjuda alla människor, oavsett om de ekonomiska
            konjunkturerna går upp eller ned. Därför har vi en sociallagstiftning
            i vilken det sägs att detta är samhällets ansvar. Då är det en
            regerings ansvar att se till att förutsättningarna för detta också
            finns i form av kronor och ören. Det är detta ansvar som jag utkräver.
          </note>
          <note>
            Mitt mycket goda och konkreta råd är: Se till att detta sker
            genom att lägga om politiken på det sättet att det blir möjligt!
          </note>
          <note type="speaker">
            Anf. 18 ANITA PERSSON (s):
          </note>
          <note>
            Fru talman! Visst finns det missbrukare som inte är motiverade.
            Men de som är motiverade och vill förändra sitt leverne måste
            få ett stöd. Det är då som man inte kan dra in resurserna för
            socialtjänsten.
          </note>
          <note>
            Att låta socialtjänsten vara en resultatenhet anser jag, med
            de erfarenheter och synpunkter som jag har från arbetet inom det
            sociala, är helt orimligt.
          </note>
          <note>
            Visst är det på det sättet att alla inte klarar av sitt eget
            boende. När vi var hos Frälsningsarmén framförde man där en förhoppning
            om att man på sitt område i Värtahamnen skall kunna bygga ett
            gruppboende för sina inackorderingsgäster. Det tror jag skulle
            vara mycket bra för de personer som har klarat av att komma ifrån
            sitt missbruk men som inte klarar av ett eget boende på grund
            av att de har psykiska problem.
          </note>
          <note>
            Jag hoppas också att vi skall slippa se kvinnor som går omkring
            med plastpåsar där de förvarar allt som de äger och har.
          </note>
          <note>
            Man får inte låta människor vara helt beroende av frivilliga
            insatser. Kommunerna måste ta sitt ansvar.
          </note>
          <note>
            Bengt Westerberg, bostadslösheten sprider sig i landet. Den finns
            inte bara i Stockholm, Malmö och
          </note>
          <note>
            Göteborg. Den finns även i Eskilstuna och i
          </note>
          <note>
            Örebro. Detta är oerhört upprörande. Det tycker i alla fall jag.
          </note>
          <note>
            Jag kan hålla med Bengt Westerberg om att vi behöver ekonomisk
            tillväxt. Men när vi får denna tillväxt, men även i dag, måste
            vi ha en rättvis fördelning. Men det har vi inte. Jag tycker att
            Bengt
          </note>
          <note>
            Westerberg skall gå ut och pressa kommunerna så att de verkligen
            tar sitt ansvar, att de stöder frivilligorganisationerna och att
            de tar sitt eget ansvar och ser till att även de har alternativ
            för de mest utsatta.
          </note>
          <note>
            Anf. 19 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Gudrun Schyman lyckades egentligen aldrig prestera
            några konkreta förslag. Lägg om den ekonomiska politiken, säger
            hon. Det är ju precis det som vi har gjort.
          </note>
          <note>
            Problemet med de hemlösa männen fanns även när den ekonomiska
            politiken såg annorlunda ut. Det hjälpte ju inte att man förde
            en socialdemokratisk ekonomisk politik för att lösa detta problem.
            Den politik som Gudrun Schyman traditionellt har förordat har
            ju lett till större bostadslöshet än någon annanstans i världen.
            Så den kan vi ju inte heller försöka föra. Nu testar vi denna
            mer liberala ekonomiska politiken, så får vi se vad resultatet
            blir.Jag erkänner att den på sex månader inte har avsatt några
            resultat. Men innan vi kommer fram till nästa val hoppas jag att
            vi kan se konkreta resultat av den ekonomiska politiken.
          </note>
          <note>
            Jag anser också att det är viktigt att den som är bostadslös
            kan få hjälp med en bostad tillfälligt eller under en längre tid.
            Det är viktigt att det även för denna besvärliga grupp, de hemlösa,
            finns möjligheter till härbärgen. Det finns för närvarande, åtminstone
            här i Stockholm. Jag kan inte uttala mig om situationen i varje
            kommun i landet. Men jag har förstått att situationen i de tre
            storstäderna är sådan att man kan få härbärge och tak över huvudet,
            även om man befinner sig i denna besvärliga situation.
          </note>
          <note>
            När jag besökte byrån för bostadslösa män, ställde jag frågan
            om det hade ställts sådana krav på denna byrå att man hade dragit
            in resurser t.ex. för motivationsarbete gentemot dessa människor.
            Men från byrån hävdade man att det inte hade skett.
          </note>
          <note>
            Det är sant att socialtjänsten liksom kommunerna i övrigt är
            ekonomiskt pressade. Men jag tror att de har ställt sig helt andra
            frågor, t.ex. om man utnyttjar resurserna rätt, om man satsar
            resurser på ett riktigt sätt även för dessa personer och om man
            använder rätt behandlingshem.
          </note>
          <note>
            Det blir mycket dyrt om man skickar personer i omgångar till
            fel behandlingshem. På denna byrå redovisade de ett fall med en
            person som hade åkt ut och in på behandlingshem och kostat många
            miljoner. De tyckte att det nu fanns skäl att fråga om detta är
            meningsfullt och om de i stället bör söka hjälp någon annanstans.
            Jag tror att det är sådana frågor som man skall ställa.
          </note>
          <note>
            Det är klart att varje krona inte används på rätt sätt eller
            för detta ändamål i dessa socialdistrikt heller.
          </note>
          <note>
            Till sist vill jag säga att jag helt delar Anita Perssons uppfattning
            att det inte räcker med tillväxt utan att vi också skall ha en
            rättvis fördelning. Det är också ett mål för den regering som
            jag företräder.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1991/92:146 om narkotikamissbruket
            bland invandrare
          </note>
          <note>
            Anf. 20 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Eva Zetterberg har frågat mig vilka åtgärder regeringen
            avser att vidta för att förhindra spridningen av narkotika på
            våra flyktingförläggningar. Hon har även frågat på vilket sätt
            regeringen avser att förbättra behandlingsmöjligheterna för invandrare
            med narkotikaproblem samt om regeringen planerar att i detta sammanhang
            ta några kontakter med invandrarorganisationerna.
          </note>
          <note>
            Centralförbundet för alkohol- och narkotikaupplysning, CAN, kommer
            inom kort att genomföra en kartläggning av det tunga narkotikamissbrukets
            omfattning i Sverige.
          </note>
          <note>
            Undersökningen, som beräknas vara färdig mot slutet av året,
            kommer också att kunna ge svar på frågan om det tunga missbrukets
            utbredning bland personer med invandrarbakgrund. Jag hoppas att
            vi därigenom skall kunna förbättra våra kunskaper inom detta område.
          </note>
          <note>
            De uppgifter som under senare tid framkommit om narkotikamissbruk
            bland invandrare från polis, socialtjänst och även från invandrare
            och flyktingar själva har dock redan föranlett vissa aktiviteter,
            bl.a. från socialstyrelsens och invandrarverkets sida.
          </note>
          <note>
            Socialstyrelsen har nyligen färdigställt en broschyr om svensk
            narkotikapolitik som kommer att tillhandahållas på fem olika språk.
            Inom kort kommer också en video om droger, missbruk och invandrare.
          </note>
          <note>
            En utbildning i missbruksfrågor för personal på flyktingförläggningar
            planeras av invandrarverket och socialstyrelsen i samarbete med
          </note>
          <note>
            Kommunförbundet. Avsikten är att landets samtliga förläggningar
            skall ges möjlighet att delta i utbildningen, som kommer att påbörjas
            under våren och vara genomförd i samtliga regioner under oktober
            månad. En fördjupad utbildning kommer också att erbjudas. Avsikten
            med utbildningen är att ge förläggningarna den kunskap som krävs
            för att de skall kunna utarbeta egna åtgärdsprogram både för förebyggande
            insatser och för att bättre hantera de problem som kan uppstå
            i enskilda fall.
          </note>
          <note>
            De här redovisade insatserna syftar till att förebygga missbruk
            av narkotika bland asylsökande och flyktingar. Därutöver skall
            naturligtvis polisiära insatser för att förhindra spridning av
            narkotika göras även på förläggningar, om så är påkallat. Förläggningarna
            är inte undantagna från de regler som omgärdar narkotikahanteringen
            i vårt land.
          </note>
          <note>
            Den pilotstudie som Eva Zetterberg hänvisar till och som rör
            förhållanden på den s.k. Plattan i
          </note>
          <note>
            Stocholms city visar bl.a. att en stor grupp av de utländska
            missbrukarna saknar kontakt med socialtjänsten och att många aldrig
            haft någon vårdkontakt på grund av sitt missbruk. Dessa uppgifter
            bekräftar de signaler som tidigare kommit om behovet av att utveckla
            nya metoder för att nå denna grupp av missbrukare. Några kommuner
            får redan ekonomiskt stöd från socialstyrelsen för utvecklingsarbete
            inom detta område.
          </note>
          <note>
            SIMON -- Sveriges invandrare mot narkotika -- är en organisation
            som bildats av invandrarna själva i syfte att motarbeta spridning
            av narkotika- och alkoholmissbruk bland invandrare. Jag har haft
            en överläggning med SIMON och uppfattar att organisationen gör
            ett positivt arbete för att komma till rätta med de problem som
            Eva Zetterberg pekar på. Regeringens barnoch ungdomsdelegation
            stöder med medel ur Allmänna arvsfonden organisationens uppsökande
            och förebyggande verksamhet bland ungdomar. SIMON, som också verkar
            för att missbrukande invandrare skall kunna erbjudas adekvat vård,
            får också organisatonsbidrag och särskilda projektmedel från socialstyrelsen.
          </note>
          <note>
            Som framgår av mitt svar finns det redan en medvetenhet om problemen
            bland ansvariga myndigheter. Jag är dock övertygad om att vi behöver
            göra mer för att förhindra en utveckling liknande den vi kan se
            i exempelvis USA, där narkotikamissbruket är mycket utbrett inom
            den svarta befolkningen och bland olika minoritetsgrupper. Jag
            kommer därför att ge regeringens samordningsorgan för narkotikafrågor,
          </note>
          <note>
            SAMNARK, i uppdrag att genomlysa problemen och föreslå lämpliga
            åtgärder inom området. I sitt arbete kommer SAMNARK att samråda
            med bl.a.
          </note>
          <note>
            invandrarnas organisationer.
          </note>
          <note type="speaker">
            Anf. 21 EVA ZETTERBERG (v):
          </note>
          <note>
            Fru talman! Jag tackar Bengt Westerberg för svaret på min interpellation
            om narkotikamissbruk bland invandrare. Till skillnad från svaret
            i den tidigare interpellationsdebatten anser jag att svaret i
            den här debatten är utmärkt. Det visar att man från regeringens
            sida har tagit de här problemen på allvar och att en hel del är
            på gång på detta område som jag inte kände till men som jag tycker
            är mycket bra.
          </note>
          <note>
            Bakgrunden till min interpellation är en mycket tankeväckande
            studie som Stockholms socialförvaltning har gjort och som handlar
            om missbrukare på Plattan. Bakom studien står Abit
          </note>
          <note>
            Dundar, som själv är invandrare i vårt land. Jag rekommenderar
            de riksdagsledamöter som inte har tagit del av denna studie att
            skaffa den från
          </note>
          <note>
            Stockholms socialförvaltning.
          </note>
          <note>
            Anledningen till att den här studien har gjorts är den oro som
            finns bland invandrarna själva inför det tilltagande missbruket.
            Som framgår av studien är det väldigt få av de här invandrarna
            som har behandlingskontakter. Dessa frågor måste verkligen tas
            på allvar.
          </note>
          <note>
            För mig och Vänsterpartiet har det känts väldigt viktigt att
            ta de här frågorna på allvar, för naturligtvis är det mycket negativt
            för den enskilda person, den enskilda flykting, som missbrukar.
          </note>
          <note>
            Men det är ju också mycket allvarligt för förläggningarna om
            det förekommer missbruk av narkotika även där.
          </note>
          <note>
            Men i ännu högre grad är det här, tror jag, också ett stort problem
            med tanke på att ett ökat missbruk bland invandrare kan leda till
            att negativa attityder till invandrare i vårt land förstärks.
            Från politiskt håll har vi ju i stället all anledning att se till
            att sådana negativa attityder minskar i omfattning. Vi får vidta
            konkreta åtgärder, som syftar till att komma till rätta med missförhållandena.
          </note>
          <note>
            Vad gäller åtgärder tycker jag att det i svaret finns en rad
            konkreta exempel på att saker och ting görs och på kontakter med
            invandrarorganisationer.
          </note>
          <note>
            Men därutöver kan en hel del annat göras. I en intressant skrift
            från socialstyrelsen, ''Ska vi byta ord -- om drogförebyggande
            arbete för invandrare'', finns det i efterordet en rad exempel
            på olika konkreta insatser. Några nämns i svaret, t.ex. video
            och information på förläggningar. Det finns ytterligare exempel.
            Jag skall inte trötta Bengt
          </note>
          <note>
            Westerberg och andra med att läsa upp allt som står här. I stället
            ber jag att få överlämna det här materialet till Bengt Westerberg
            för vidare studium. Det finns en hel del bra tips där.
          </note>
          <note>
            Jag vill också gärna höra Bengt Westerberg säga något om förläggningsverksamheten
            över huvud taget. Den frågan berörs inte i svaret. Jag hoppas
            att jag kan utgå från att Bengt Westerberg med alla medel tillsammans
            med Birgit Friggebo aktivt arbetar för kortare väntetider och
            för att förläggningsverksamheten över huvud taget nedbringas till
            ett minimum, så att flyktingar i stället så fort som möjligt kommer
            ut i vårt samhälle.
          </note>
          <note>
            Men det finns också andra problem som jag inte tagit upp i interpellationen
            och som det naturligtvis vore värdefullt om Bengt Westerberg något
            kommenterade. Bland de invandrare som rör sig på
          </note>
          <note>
            Plattan finns det nämligen en hel del personer som genomgår metadonbehandling
            men som trots denna är aktiva narkotikamissbrukare. Kanske går
            det inte att få svar i det avseendet i dag. Men jag ville gärna
            skicka med detta till socialdepartementet för vidare diskussioner
            om vad man skall göra åt det.
          </note>
          <note>
            Slutligen till en sak som vi i en tidigare interpellationsdebatt
            här var inne på. Det gäller insatserna på detta område och frivillig-
            och invandrarorganisationerna. Det är utomordentligt bra att dessa
            får stöd för arbetet med sådana här frågor. Men kommunernas resurser
            och deras ekonomiska möjligheter att göra satsningar hör i lika
            hög grad till i det här sammanhanget. Även när det gäller det
            förebyggande och uppsökande arbetet bland invandrare har man i
            Stockholms kommun, men också i andra kommuner runt om i vårt land,
            tvingats till vissa nedskärningar. I andra sammanhang har Uppsala
            kommun nämnts, där man har ett bra arbete bland invandrare. Men
            även där har man varit tvungen att göra vissa nedskärningar.
          </note>
          <note>
            Jag vet att det i dag i de socialdistrikt i Stockholm som har
            narkotikasektioner finns ett flertal som måste göra neddragningar.
            Jag är väldigt orolig för att det också så att säga drabbar möjligheten
            att tränga djupare in i dessa frågor och ta fler kontakter med
            just invandrare. Man måste således kanske hitta nya vägar, andra
            sätt, att ta upp de här problemen.
          </note>
          <note>
            Anf. 22 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Jag har inte särskilt mycket att tillägga,
          </note>
          <note>
            Eva Zetterberg. Det är självklart att vi arbetar med siktet inställt
            på att nedbringa tiderna på förläggningarna. Det gäller dels att
            påskynda handläggningen av alla invandrarärenden, dels att ge
            de människor som har andra sociala kontakter i
          </note>
          <note>
            Sverige möjlighet att i större utsträckning utnyttja dessa som
            ett alternativ till förläggningar.
          </note>
          <note>
            Vidare skall de som väntar på ett beslut från invandrarverket
            eller utlänningsnämnden få möjlighet att arbeta ifall väntan drar
            ut på tiden.
          </note>
          <note>
            Allt detta är sådant som regeringen arbetar med.
          </note>
          <note>
            Naturligtvis stöder jag livligt Birgit Friggebo i det arbetet.
          </note>
          <note>
            Behandlingen av flyktingar eller invandrare är ett speciellt
            problem. Många av de behandlingsmetoder som vi använder för att
            människor skall komma bort från sitt narkotikaberoende är kulturanpassade.
            Det är därför inte alltid så lätt att tillämpa de här metoderna
            på invandrare. Detta är ett stort problem.
          </note>
          <note>
            Som jag nämnde i svaret har jag diskuterat detta med SIMON, som
            har ett antal personer som kommer från olika länder och som talar
            olika språk.
          </note>
          <note>
            De kan det här ämnet. Jag tror att vi skall försöka utveckla
            de här kontakterna ytterligare för att det skall vara möjligt
            att också genom SIMON få hjälp i behandlingssituationer. Det är
            ju svårt att ge behandling när det behövs tolk. Det är också svårt
            att behandla personer som kommer från en helt annan kultur.
          </note>
          <note>
            Sedan vill jag kvittera Eva Zetterbergs vänlighet att ge mig
            utdrag ur socialstyrelsens brev genom att överlämna ett exemplar
            på svenska av den broschyr som jag talat om i svaret. Den här
            broschyren är också utgiven på fem andra språk.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1991/92:153 om
          </note>
          <note>
            ÄDEL-reformen
          </note>
          <note>
            Anf. 23 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Berith Eriksson har i en interpellaton ställt frågor
            i anslutning till ÄDEL-reformen, bl.a.
          </note>
          <note>
            om vissa konsekvenser av det kommunala betalningsansvaret och
            om kommunernas ekonomiska problem. Arbetet inom regeringen är
            så fördelat att det är jag som skall besvara interpellationen.
          </note>
          <note>
            Jag besvarade för någon vecka sedan en interpellation och en
            fråga som berörde samma ämnesområde; de klinikfärdiga patienternas
            situation, tolkningstvister kring begreppet medicinskt färdigbehandlad
            och i övrigt konsekvenser av det kommunala betalninsansvaret.
            Jag beskrev då bl.a. syftet med det kommunala betalningsansvaret
            och konstruktionen av systemet och betonade att ett fortsatt välutvecklat
            samarbete mellan kommuner och landsting behövs för att inte den
            enskilda patienten skall komma i kläm om och när tolkningstvister
            uppstår. Jag vill här betona att jag anser det ytterst angeläget
            att etiska frågor kring förflyttning av människor i livets slutskede
            ingående diskuteras mellan berörda handläggare i kommuner och
            landsting.
          </note>
          <note>
            Jag berörde i mitt svar också den kommitté som regeringen tillsatte
            i höstas med uppgift att följa och utvärdera det kommunala betalningsansvaret.
            Jag har erfarit att kommittén inlett sitt arbete och att en enkät
            kommer att skickas ut till kommuner och landsting inom de närmaste
            veckorna. Enkäten kommer bl.a. att röra frågor kring vård- och
            verksamhetsplanering, ansvarsfördelning och samarbete samt de
            för patienten och anhöriga viktiga frågorna om inflytande och
            valfrihet.
          </note>
          <note>
            Berith Eriksson berör också frågan om tolkningen av begreppet
            medicinskt färdigbehandlad, och jag vill här hänvisa till vad
            jag tidigare uttalat i denna fråga men också betona att det inte
            på något sätt har belagst att äldre människor skulle ha dött i
            förtid på grund av det nya systemet.
          </note>
          <note>
            Berith Eriksson tar vidare upp frågan om kommunernas ekonomiska
            situation. Regeringens syn i denna fråga kommer att redovisas
            bl.a. i kompletteringspropositionen, vilken kommer att avlämnas
            till riksdagen den 24 april.
          </note>
          <note>
            Låt mig dock redan nu säga att regeringen avser att fullfölja
            den politik, i relation till kommunerna, som tidigare har aviserats.
            Hela samhällsekonomin är pressad nu. Det ställer stora krav på
            prioriteringar, men också på en fast ekonomiskpolitisk kurs. En
            sådan är en förutsättning för att utvecklingen skall vända.
          </note>
          <note type="speaker">
            Anf. 24 BERITH ERIKSSON (v):
          </note>
          <note>
            Fru talman! Jag tackar för svaret. Jag har dock en känsla av
            att socialministern tycker att frågan är färdigdebatterad och
            att det inte finns särskilt mycket mera att göra eller säga. Men
            jag hoppas att det inte är så.
          </note>
          <note>
            Inför införandet av ÄDEL var det många som hyste farhågor just
            för att risken skulle finnas att människor blev behandlade som
            produkter.
          </note>
          <note>
            Jag erinrar mig det besök vi gjorde på
          </note>
          <note>
            Södersjukhuset här i Stockholm. Det var före införandet av ÄDEL.
            Vi frågade om när en patient kunde anses vara färdigbehandlad.
            Svaret blev:
          </note>
          <note>
            Tidigare hade vi gåprov. Men sedan ansåg vi att det var tillräckligt
            om patienten kunde sitta på sängkanten. Nu skickar vi hem patienterna
            när de --
          </note>
          <note>
            ungefär så uttryckte man sig -- kan lyfta på huvudet.
          </note>
          <note>
            Jag har en bror som arbetar som ambulansförare.
          </note>
          <note>
            Så sent som förra veckan ringde han återigen. Han var ganska
            upprörd över hanteringen i det här sammanhanget, vilken han beskrev.
            Han frågade:
          </note>
          <note>
            Vad håller ni egentligen på med?
          </note>
          <note>
            Med vetskapen om att det här är någonting som pågår dagligen,
            tycker jag inte att det räcker med att man har tillsatt en kommitté
            som skickar ut enkäter till kommunerna. Det måste bli fråga om
            omedelbara förändringar. Socialministern får kalla ihop huvudmännen
            inom kommuner och landsting och försöka diskutera fram övergångslösningar.
          </note>
          <note>
            Sedan hänvisar socialministern till att regeringens syn på kommunernas
            ekonomiska situation kommer att redovisas i kompletteringspropositionen.
            Om socialministern med det menar att de aviserade 500 miljonerna
            skall skapa möjligheter för kommuner att snabbt bygga ut sjukhemmen,
            vill jag hävda att det här är fråga om en droppe i havet. Vi har
            i tidigare debatter i dag och på område efter område kunnat konstatera
            hur man inom kommunens ansvarsområde är tvingad till nedskärningar.
          </note>
          <note>
            Om det stimulansbidrag som utgick till kommunerna för att gruppbostäder
            skulle byggas säger ekonomer att det bara täcker 10 % av behovet.
            Ändå behandlar man de äldre sjuka som om behovet vore täckt, ett
            behov som i bästa fall kan vara täckt inom 7--8 år.
          </note>
          <note>
            Socialministern säger också att det inte har kunnat beläggas
            att äldre människor skulle ha dött i förtid på grund av det nya
            systemet. Det är naturligtvis svårt att belägga att en gammal
            sjuk människa skulle ha dött i förtid. Men jag tycker samtidigt
            att det är litet cyniskt uttryckt i det här sammanhanget.
          </note>
          <note>
            Det kan ge intryck av brist på medkänsla och insikt i att det
            är människor, och människor i ett mycket utsatt läge, som det
            handlar om. Det är inte fråga om varor som skall levereras mellan
            vård- och omvårdnadsapparater.
          </note>
          <note>
            Anf. 25 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Jag tycker naturligtvis inte att den här frågan är
            färdigdebatterad. Tvärtom har vi inlett den nya ordningen från
            årsskiftet. Det innebär att frågan kommer att behöva diskuteras
            många gånger framöver. Det jag vill markera är bara att för att
            vi skall få ett underlag till en saklig debatt har dels socialstyrelsen
            fått i uppdrag att utvärdera
          </note>
          <note>
            ÄDEL-reformen, dels har vi specialdelegationen som skall titta
            på betalningsansvaret. Bägge dessa utvärderingar kommer att ge
            oss ett underlag så att vi kan föra en saklig debatt framöver.
            Men vi har naturligtvis inte det än. Reformen har bara fungerat
            i tre månader, och det går inte att dra några slutsatser ännu.
          </note>
          <note>
            Jag har personligen, när jag är ute och reser i landet, frågat
            hur ÄDEL-reformen har fungerat, hur organisationsförändringen
            i praktiken har fungerat. De rapporter jag har fått är helt övervägande
            positiva. Jag har i själva verket inte träffat på någon negativ
            rapport själv. Men jag har läst en del mer kritiska synpunkter
            i tidningar.
          </note>
          <note>
            Socialstyrelsen har granskat de fall som har blivit uppmärksammade,
            t.ex. på Östermalm här i
          </note>
          <note>
            Stockholm och något fall nere i Skåne. I de fallen har vi inte
            kunnat finna att personalen har gjort något fel. Men det är naturligtvis
            viktigt att socialstyrelsen fortsätter att följa upp detta. Den
            har ett tillsynsansvar. Det skall utövas aktivt även framöver,
            så att man uppmärksammar om det begås några fel och försöker korrigera
            dessa för framtiden.
          </note>
          <note>
            Det är riktigt, vilket Berith Eriksson var inne på, att ''medicinskt
            färdigbehandlad'' inte är ett lättdefinierat begrepp. En lekman
            kan inte gå in och tala om att en patient är medicinskt färdigbehandlad.
            Detta måste vara något som den ansvarige läkaren avgör. Det är
            hans eller hennes ansvar att bestämma när det är dags att skicka
            en patient hem eller till någon alternativ boendeform.
          </note>
          <note>
            Det stora problemet som vi länge har haft i Sverige har varit
            att det har legat många medicinskt färdigbehandlade patienter
            på sjukhus under mycket lång tid. Det har varit ett dåligt boendealternativ
            för dem, och det har inneburit att de har varit proppar i systemet,
            så att andra som hade behövt platserna inte har kunnat få dem.
            Jag vill nog påstå att på den punkten har ÄDEL-
          </note>
          <note>
            reformen redan givit resultat. Vi har mycket färre medicinskt
            färdigbehandlade patienter på sjukhusen i dag, och därmed större
            kapacitet att ta emot patienter som bättre behöver de här platserna
            och som fortfarande inte har fått den medicinska behandling som
            de är i behov av.
          </note>
          <note>
            Sedan sade Berith Eriksson att ekonomer hade räknat ut att stimulansbidraget
            bara skulle täcka
          </note>
          <note>
            10 % av behovet. Jag förmodar att hon menar att de platser som
            kan byggas med hjälp av stimulansbidraget bara skulle täcka en
            mindre del av det behov som finns av t.ex. gruppbostäder. Den
            uppfattningen delar jag helt och hållet. Vi kommer inte under
            de närmaste åren, då vi med hjälp av stimulansbidraget kan bygga
            ungefär 25 000 platser i gruppbostäder, att täcka behovet. Detta
            avser gruppbostäder för utvecklingsstörda, psykiskt sjuka och
            t.ex. dementa. Bara för dementa har man beräknat behovet till
            ungefär 25 000 platser. Det är alldeles uppenbart att vi kommer
            att behöva bygga fler grupbostäder även efter det att stimulansbidraget
            har ebbat ut.
          </note>
          <note>
            Berith Eriksson säger att bidraget bara är en droppe i havet.
            Då får vi trösta oss med att havet faktiskt består av droppar.
          </note>
          <note type="speaker">
            Anf. 26 BERITH ERIKSSON (v):
          </note>
          <note>
            Fru talman! Man skulle kanske skicka ut enkäter till just ambulansförare,
            taxichaufförer, hemtjänstpersonal och apoteksbiträden, som kommer
            i kontakt med människor. Det handlar inte enbart om människor
            som kommer att dö inom en mycket nära famtid. Om det fanns en
            väl utbyggd kommunal vård vore det helt okej. Men det handlar
            också om sjuka som kanske inte kommer att dö inom de närmaste
            månaderna eller det närmaste halvåret, men som fortfarande är
            mycket dåliga när de fraktas hem till sina bostäder. Det finns
            alltså inte, som socialministern sade, utbyggda grupphem i kommunerna.
          </note>
          <note>
            Jag kommer ihåg när man på apoteket i Gävle för inte så länge
            sedan träffade på en gammal dam i nattkläder. Hon var utskriven
            från lasarettet och skulle ta sig till sin bostad. Men när hon
            kom till sin bostad upptäckta hon att, ja visst, medicin måste
            hon också ha. Hon hade kommit i nattkläder från lasarettet, och
            sedan orkade hon inte klä på sig för att ta sig med taxi till
            apoteket för att hämta ut medicinen. Det är sådana saker som hemtjänstpersonalen,
            som är mycket ansträngd i dag, ofta pratar om.
          </note>
          <note>
            Läkarna står fortfarande under landstingets och inte under kommunens
            ansvar. Fortfarande är det ett delat ansvar. Även om en människa
            som forslas hem inte kan botas, kommer hon i många fall fortfarande
            att behöva läkarhjälp. Då vore det kanske mycket klädsammare om
            hon fick stanna kvar på sjukhuset i stället för att fraktas till
            sitt hem, om hon själv inte har bett om det. Talet om individens
            valfrihet måste innebära att en människa i livets slutskede inte
            skall tvingas att forslas mellan kommunens boendeformer och sjukhus.
          </note>
          <note>
            Anf. 27 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Jag instämmer helt i det senaste uttalandet. Det
            är självklart att personer i livets slutskede inte skall behöva
            flyttas från ett sjukhus till ett sjukhem eller hem till sin egen
            bostad. Det kan naturligtvis i konkreta fall ibland vara svårt
            att avgöra ifall en person befinner sig i livets slutskede.
          </note>
          <note>
            I något av de fall som har blivit omskrivna förhöll det sig precis
            på det sättet. Man bedömde att personen var färdigbehandlad för
            den sjukdom som hon hade kommit in till sjukhuset för och hon
            skickades hem. Sedan dog hon av en annan sjukdom. Det kunde man
            vid sjukhusbehandingen inte förutse.
          </note>
          <note>
            Det är riktigt att läkarna är anställda av landstinget.
          </note>
          <note>
            Men läkarna har ett ansvar i sin professionella roll som läkare.
            De måste kunna bedöma hur tillståndet hos en patient är. Det är
            till sist de som måste avgöra ifall en patient är färdigbehandlad
            och vilka alternativ som kan finnas, om den här personen kan bo
            hemma eller möjligen måste komma till ett sjukhem eller någon
            annan form av institutionellt boende. Jag tror inte att våra åsiktsskillnader
            är så stora i den här frågan. Det är alldeles självklart att detta
            skall skötas så bra som det över huvud taget är möjligt. Men vi
            får också erkänna att när vi har med själva livet att göra är
            inte alla problem enkla.
          </note>
          <note>
            Därför kommer det säkert också i framtiden att begås misstag
            som vi får anledning att diskutera här i riksdagen.
          </note>
          <note type="speaker">
            Anf. 28 BERITH ERIKSSON (v):
          </note>
          <note>
            Fru talman! När en läkare skall bedöma tillståndet hos en patient
            krävs också kunskap om hur mottagningsförhållandena är i den kommun
            som skall ta emot den sjuka människan. Vi kommer ändå inte ifrån
            det faktum att det handlar om pengar. Om en läkare eller ett lasarett
            meddelar kommunen att patienten är hämtningsklar, skall kommunen
            inom fem dagar hämta hem patienten.
          </note>
          <note>
            Annars kan det bli ganska stora kostnader. Jag menar att så länge
            kommunerna inte hunnit bygga ut sjukhem och möjligheter att ta
            emot svårt sjuka människor, måste man försöka hitta övergångslösningar,
            där den enskilde individen inte får hamna i kläm.
          </note>
          <note>
            Anf. 29 Socialminister BENGT WESTERBERG
          </note>
          <note>
            (fp):
          </note>
          <note>
            Fru talman! Just av det skälet sade jag redan i mitt skrivna
            svar till Berith Eriksson att jag vill betona att jag anser det
            ytterst angeläget att etiska frågor kring förflyttning av människor
            i livets slutskede diskuteras ingående mellan berörda handläggare
            i kommuner och landsting. Det skäl som Berith
          </note>
          <note>
            Eriksson nu anför var just skälet till att jag formulerade mig
            på det sättet.
          </note>
          <note>
            Sedan hoppas jag ändå att Berith Eriksson delar min uppfattning
            att det inte var bättre tidigare, när det låg 3 000--4 000 färdigbehandlade
            patienter under lång tid på våra sjukhus, som inte kunde erbjudas
            några alternativa boendeformer. De människorna led i regel av
            att behöva ligga kvar på sjukhuset, trots att de egentligen inte
            skulle ha behövt. Jag tycker att ÄDEL-reformen och betalningsansvaret
            är ett stort framsteg. Vi har kommit ifrån en sådan situation
            på flertalet orter i landet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1991/92:156 om kostnader för näringslivets
            transporter
          </note>
          <note>
            Anf. 30 Kommunikationsminister MATS ODELL
          </note>
          <note>
            (kds):
          </note>
          <note>
            Fru talman! Bengt Hurtig har frågat mig om regeringen kommer
            att tillsätta en utredning för att analysera problemen med näringslivets
            förändrade transportlösningar i riktning mot just-in-timetransporter
            samt om jag kommer att ta intitiativ till att justera avgifter
            och skatter för att komma till rätta med de problem som just-in-time-filosofin
            ger upphov till.
          </note>
          <note>
            Det är klart att man måste vara uppmärksam på denna utveckling.
            Under 1980-talet har många studier gjorts som belyser rationaliseringsvinsterna
            för företagen av t.ex. en förbättrad materialadministration.
          </note>
          <note>
            Just i dagarna slutförs en utredning om trafikens kostnadsansvar.
            Baserat på denna kommer regeringen att företa en översyn av möjligheterna
            att i ökad utsträckning använda ekonomiska styrmedel för att minska
            trafikens samhällsekonomiska kostnader.
          </note>
          <note>
            Beskattningen inom transportsektorn berörs också av Sveriges
            närmande till EG. En harmonisering av skatter och avgifter kommer
            att bli nödvändig under 1990-talet. Statsrådet Bo Lundgren har
            som bekant tillsatt en utredning om hur kilometerskatten skall
            ersättas. Också miljökonsekvenserna av en förändrad beskattning
            skall analyseras. Jag kan inte föregripa utredningens resultat
            genom att ta några ytterligare initiativ i denna fråga.
          </note>
          <note>
            Vid en harmonisering bör inte bara själva skatterna utformas
            på ett tekniskt likartat sätt. Även skattenivåerna bör av konkurrensskäl
            vara likartade mellan länderna i Europa för att den inre marknaden
            skall fungera. Jag nämner detta för att poängtera att de problem
            som Bengt Hurtig tar upp knappast kan lösas med svenska särbestämmelser.
          </note>
          <note>
            Transporter är en i allra högsta grad internationell näring,
            där det är viktigt med internationell samverkan även vid utformningen
            av skatter och avgifter.
          </note>
          <note type="speaker">
            Anf. 31 BENGT HURTIG (v):
          </note>
          <note>
            Fru talman! Jag tackar för svaret. Jag ansluter mig till kommunikationsministerns
            tankegångar i slutet av svaret, att detta är i högsta grad ett
            internationellt problem.
          </note>
          <note>
            Som jag framhållit i min interpellation är det troligt att transporter
            som är lönsamma för företagen tenderar att förorsaka samhället,
            skattebetalarna och framtida generationer stora förluster, inte
            minst på grund av miljöförstörelse.
          </note>
          <note>
            Genom ökade tansporter kan företagen förbättra sitt eget resultat,
            därför att lagerkostnader och reklamkostnader minskar -- transportmedlen
            är ju mer och mer vandrande reklampelare. Om de verkliga totala
            transportkostnaderna, inkl.
          </note>
          <note>
            kostnader för miljöproblem, olyckor, energi- och tidsförluster
            belastade transporterna, skulle behovet av långväga handel sannolikt
            minska och mer regional produktion stimuleras. Därmed skulle också
            regionala obalanser kunna bli mindre.
          </note>
          <note>
            Utnyttjandet av elektroniska kommunikationsmedel, videokonferenser,
            datakommunikation blir sannolikt ännu mer intressant, om kostnader
            för persontransporter ökar. Vi känner inte till de totala kostnaderna
            för transporter, trots alla utredningar. Jag talar också om kostnader
            som i vissa fall är omöjliga att beräkna. Vad kommer t.ex. framtida
            generationer att vilja betala för frisk skogsmark, åkermark, användbart
            grundvatten, sjösystem och för ha sluppit växthuseffekten?
          </note>
          <note>
            Därför tycker jag att politiskt ansvariga måste plocka fram moral
            och etik också i dessa sammanhang som man måste ta hänsyn till
            i sitt dagliga beslutsfattande och försöka styra utvecklingen
            utifrån förnuft, då marknadskrafterna inte är tillräckliga eller
            inte fungerar.
          </note>
          <note>
            Alla asfaltbolag, betongfabrikanter, bil- och lastbilstillverkare
            bildar naturligtvis en armé av påtryckare som hotar med sjunkande
            aktiekurser, företagsnedläggningar och arbetslöshet, om inte just
            deras transportlösningar godkänns. Men det skapas också nyttiga
            jobb om samhället bygger ut spårbundna system och kollektivtrafik,
            hamnar och farleder för sjöfarten.
          </note>
          <note>
            Jag tycker att det vore rimligt om Sveriges kommunikationsminister
            just nu inför EG-
          </note>
          <note>
            anpassningen rakryggat och med resning deklarerade att transportpolitiken
            både i vårt land och i Europa måste ändras, om inte denna världsdel
            skall gå mot en ekologisk och social katastrof, och att vi som
            ett led i denna ändring är beredda att ta vårt ansvar i vårt land.
            Detta sätt att se saken saknar jag i kommunikationsministerns
            svar.
          </note>
          <note>
            Anf. 32 Kommunikationsminister MATS ODELL
          </note>
          <note>
            (kds):
          </note>
          <note>
            Fru talman! Först vill jag erinra Bengt Hurtig om en mycket viktig
            grundförutsättning i detta sammanhang, nämligen att trafikverken
            i sin planering just utgår från samhällsekonomiska kalkyler. Dessa
            ligger till grund för banverkets och vägverkets planering av den
            infrastruktur som skall finnas i det här landet.
          </note>
          <note>
            Jag håller med Bengt Hurtig om att kostnadsansvaret måste förstärkas
            för de olika nyttjarna av vår infrastruktur. Vi har en växande
            trafik, som innebär en ökad miljöbelastning. Det finns en ökad
            medvetenhet om trafikens externa effekter. Vi har för närvarande
            ett finansieringssystem, där skattesatser och anslagsnivåer inte
            är tillräckliga och inte heller tillräckligt samhällsekonomiskt
            effektiva för att väga in de externa effekterna.
          </note>
          <note>
            I budgetpropositionen slås, Bengt Hurtig, fast att principen
            om förorenarens betalningsansvar skall tillämpas. Utvecklingen
            inom EG kommer att medföra en ökad användning av miljöavgifter
            och trafikavgifter. När Bengt Hurtig säger att vi skall kräva
            att den politiken skall förändras, kan jag säga att en sådan process
            redan är i gång i allra högsta grad. Det finns en ökad miljömedvetenhet
            i EG-
          </note>
          <note>
            länderna, där ju faktiskt miljöproblemen är betydligt större
            i det här avseendet än de är i vårt avlånga och vidsträckta land.
          </note>
          <note>
            Sammanfattningsvis: Regeringen är mycket väl medveten om trafikens
            externa effekter. Därför har vi ett mycket ambitiöst trafikmiljöprojekt
            på gång på kommunikationsdepartmentet. Det är därför som transportsektorn
            har ett sektorsansvar för miljön. Det här skall nu preciseras.
            Det pågår ett arbete inom trafikverken med miljörapporter, som
            skall avlämnas i höst och där deras sektorsansvar alltså avrapporteras.
          </note>
          <note>
            De ekonomiska styrmedlen håller vi på med att förfina undan för
            undan. Jag kan avslöja att regeringen redan i kompletteringspropositionen
            kommer att föreslå en breddad och födjupad användning av just
            dessa ekonomiska styrmedel, bl.a. för att möta effekterna av just-in-timeprincipen.
          </note>
          <note>
            Å andra sidan vore det förödande om vi i Sverige skulle omöjliggöra
            just-in-time-principen, så att svenska företag inte skulle vara
            konkurrenskraftiga. Av flera olika anledningar tror jag inte att
            det är en utveckling som vi skulle kunna stå till svars för.
          </note>
          <note>
            Regeringen arbetar helt enkelt inte med den här typen av planmässiga
            regleringar, som det ändå lyser mellan raderna att Bengt Hurtig
            vill återinföra. Vi arbetar med ekonomiska styrmedel i en social
            marknadsekonomi. Fru talman! Slutligen vill jag säga att just-in-time-principen
            har en mycket god effekt, nämligen att den sänker priserna, vilket
            -- förutsatt att det finns en effektiv konkurrens -- kommer konsumenterna
            till godo.
          </note>
          <note type="speaker">
            Anf. 33 BENGT HURTIG (v):
          </note>
          <note>
            Fru talman! Jag har inte förespråkat avskaffandet av just-in-time-principen,
            utan jag -- liksom kommunikationsministern i viss utsträckning
            --
          </note>
          <note>
            hävdar att det inte är nu som transporterna belastas av de verkliga
            kostnaderna och dessutom att det är svårt att beräkna kostnaderna.
          </note>
          <note>
            Man är en dålig försvarare av marknadsekonomin, om man inte med
            kraft törs ta itu med problemen när de uppstår. Problemet ute
            i Europa är att det finns en tveksamhet och en återhållsamhet
            hos ministerrådet och hos vissa delar av kommissionen, medan enskilda
            forskargrupper och andra kommissionärer går ut och kräver en ändring
            av den transportpolitik som hittills har förts. Det är i den processen
            som vi inte behöver vara rädda för att medverka, oavsett om vi
            är medlemmar av eller står utanför den europeiska gemenskapen.
          </note>
          <note>
            En expertgrupp i EG, Grupptransport 2000, anser att den transportpolitik
            som hittills har förts hotar hela Gemenskapens existens. Även
            om
          </note>
          <note>
            Gemenskapen nu skulle falla samman på grund av att man inte lyckas
            lösa transportproblemen, finns ju ändå länderna i Europa kvar
            att föra handel och samarbeta med.
          </note>
          <note>
            Det hela handlar om att tvinga de motsträviga till att vidta
            andra åtgärder än dem som nu vidtas. Till oss inom vårt parti
            och inom miljörörelsen framförs det krav från olika befolkningsgrupper
            ute i
          </note>
          <note>
            Europa, som vill ha hjälp att stoppa vansinniga motorvägsbyggen
            där det skulle behövas spårbunden trafik. Man måste alltså ta
            en klar ställning.
          </note>
          <note>
            Man har i Europa hittills inte tillräckligt beaktat miljökonsekvenserna
            när det gäller de ständigt ökade transporterna. Det är ju vad
            kritiken går ut på.
          </note>
          <note>
            Under EES-förhandlingarna hade vi kunnat förena oss med Schweiz
            och Österrike och ställt villkor om att få möjlighet -- oavsett
            hurudan utvecklingen i
          </note>
          <note>
            Europa än blir -- att använda godstransporter, t.ex via kombitrafik.
            Den diskussionen lyste med sin frånvaro under EES-förhandlingarna.
          </note>
          <note>
            Jag upprepar att jag tycker mig -- åtminstone som det förefaller
            utåt -- uppleva en viss passivitet hos kommunikationsministern
            när det gäller de här frågorna.
          </note>
          <note>
            Anf. 34 Kommunikationsminister MATS ODELL
          </note>
          <note>
            (kds):
          </note>
          <note>
            Fru talman! Beng Hurtig har ställt två frågor till mig.
          </note>
          <note>
            Den första frågan är: Kommer regeringen att tillsätta en utredning
            som skall analysera dessa problem i syfte att undvika samhällsekonomiska
            och ekonomiska förluster? Svaret på den frågan är nej. Det är
            en mängd utredningar på gång, bl.a.
          </note>
          <note>
            kostnadsansvarsutredningen. På basis av den skall nu regeringen
            lägga fram konkreta förslag.
          </note>
          <note>
            Den andra frågan är: Kommer regeringen att ta initiativ till
            att justera avgifter och skatter för att komma till rätta med
            de problem som just-in-timefilosofin ger upphov till? Svaret på
            den frågan är ja.
          </note>
          <note>
            Regeringen kommer att förfina de ekonomiska styrmedlen så, att
            vi skall kunna bemästra så mycket som det över huvud taget är
            möjligt av trafikens externa miljöeffekter.
          </note>
          <note>
            Den diskussion som Bengt Hurtig nu för om EG är intressant. Jag
            noterar att det som Bengt Hurtig har sagt innebär ett rungande
            ja till ett svenskt medlemskap i EG. Bengt Hurtig sade att vi
            måste tvinga de motsträviga. Hur skall detta ske annat än inom
            EG:s ram med dess överstatlighet och med tvingande majoritetsbeslut
            för att övervinna de motsträviga på miljöområdet? Jag konstaterar
            att en så pass ansvarsmedveten person som Bengt
          </note>
          <note>
            Hurtig -- inte bara när det gäller miljöfrågor, utan även när
            det gäller många andra sammanhang enligt vad jag har kunnat notera
            efter våra många debatter i kammaren -- har insett att EG är det
            instrument som finns till förfogande för att komma till rätta
            med de stora, gränsöverskridande miljöproblemen i vår världsdel.
          </note>
          <note type="speaker">
            Anf. 35 BENGT HURTIG (v):
          </note>
          <note>
            Fru talman! Schweiz och Österrike uppvisade uppenbarligen en
            helt annan aktivitet under EES-
          </note>
          <note>
            förhandlingarna i fråga om järnvägs- och vägtransporter än vad
            Sverige gjorde. I det avseendet uppfattar man nog Sverige snarare
            som en företrädare för de mer konservativa länderna inom EG. Vi
            i vårt parti är naturligtvis för att man skall kunna behålla och
            utveckla frihandelsavtalet.
          </note>
          <note>
            Inom ramen för den typen av diskussioner går det utmärkt väl
            att utöva kraftfulla påtryckningar och tvinga de motsträviga att
            vidta andra och mer effektiva åtgärder än vad man nu gör.
          </note>
          <note>
            Det här maktproblemet är faktiskt inte så enkelt att lösa. Står
            vi utanför ett medlemskap, har vi också kvar en viss makt i vårt
            parlament.
          </note>
          <note>
            Inom EG har man underlåtit att föra en konsekvent och genomtänkt
            infrastrukturpolitik. Det duger inte i längden att gå försiktigt
            fram i sin kritik. Om inte den process som nu pågår ändras, kommer
            den att permanentas och förvärra problemen. Det har alltså inte
            funnits den gemensamma infrastrukturpolitik som skulle ha behövts.
            Det obegränsade nyttjandet av lastbilar och personbilar måste
            upphöra, säger i dag t.o.m. en EG-
          </note>
          <note>
            kommissionär. Men det går inte av sig självt. Det fordras att
            alla politiker i alla länder i Europa hjälps åt, oavsett om man
            är medlem eller inte.
          </note>
          <note>
            Anf. 36 Kommunikationsminister MATS ODELL
          </note>
          <note>
            (kds):
          </note>
          <note>
            Fru talman! På den punkten håller jag helt med
          </note>
          <note>
            Bengt Hurtig. Han och jag har egentligen samma grunduppfattning,
            att de problem som uppstår i och med just-in-time-principen skall
            bemästras med ekonomiska styrmedel.
          </note>
          <note>
            Jag vill ändå påpeka att det pågår en annan utveckling på harmoniseringens
            område. Man har börjat tillämpa principen om cabotage, dvs. att
            inrikestrafik kan köras även i tredje land, vilket kommer att
            minska antalet tomma lastbilar ganska dramatiskt, om vi ser det
            i ett europeiskt perspektiv. För svensk del kommer detta att medföra
            såväl gynnsamma miljökonsekvenser som gynnsamma konsekvenser för
            transporternas kostnadsnivå.
          </note>
          <note>
            Fru talman! Slutligen när det gäller den ställning som Schweiz
            och Österrike har vid förhandlingar om vilka bilar som skall släppas
            igenom, påverkas ju den av dessa länders geografiska belägenhet.
          </note>
          <note>
            Schweiz och Österrike är utpräglade transitländer och kan därför
            ställa krav. Man skulle kunna jämföra med Suezkanalen, om man
            vill göra en hårdragning. Sverige har precis det motsatta geografiska
            läget, nämligen det perifera läget.
          </note>
          <note>
            Genomfartstrafiken i Sverige är ju inte precis det största problemet
            som vi har att brottas med.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1991/92:164 om tullens och polisens
            samarbete vid ett eventuellt
          </note>
          <note>
            EU-medlemskap
          </note>
          <note type="speaker">
            Anf. 37 Justitieminister GUN HELLSVIK (m):
          </note>
          <note>
            Fru talman! Gudrun Schyman har frågat mig hur gränsövervakningsproblemen
            skall lösas och hur polissamarbetet skall se ut vid ett eventuellt
            medlemskap i den europeiska unionen.
          </note>
          <note>
            Låt mig till en början säga att det i dag är alldeles för tidigt
            att ge några säkra svar på de frågor som
          </note>
          <note>
            Gudrun Schyman ställer. Utformningen av gränskontroll och polissamarbete
            i ett integrerat
          </note>
          <note>
            Europa är något som just nu diskuteras intensivt i olika organ
            både inom och utom EG. Här vill vi svenskar naturligtvis ha ett
            ord med i laget, om och när vi så småningom får vara med och bestämma
            om utformningen av samarbetet inom EG. Med denna reservation skall
            jag nu kort redovisa min syn på de mångfacetterade och viktiga
            ämnen som berörs i interpellationen.
          </note>
          <note>
            Ett medlemskap i EG kommer att påverka en rad verksamheter i
            Sverige. Inte minst kommer införandet av EG:s inre marknad att
            innebära förändringar för bl.a. polis- och tullverksamheterna.
            Den närmare utformningen av den inre marknaden är dock för närvarande
            oklar.
          </note>
          <note>
            Vi bör dock kunna utgå ifrån att gränskontrollerna och gränsformaliteterna
            i princip kommer att avskaffas för den trafik av personer, transportmedel
            och varor som äger rum mellan medlemsländerna.
          </note>
          <note>
            I ett sådant perspektiv får frågor om samarbete mellan myndigheterna
            i Sverige och med myndigheter i andra länder en stor betydelse.
            För att börja med det inhemska perspektivet är det klart att polisens
            och tullens brottsbekämpande verksamhet vad avser narkotika och
            annan gränsöverskridande brottslighet måste anpassas till internationaliseringen.
            Här kommer utvecklingen av samarbetet mellan tull och polis i
            blickfånget.
          </note>
          <note>
            Flera initiativ har redan tagits för att förstärka och utveckla
            insatserna vid gränsen. Här kan nämnas rikspolischefens och generaltulldirektörens
            initiativ för något år sedan att intensifiera och utveckla samarbetet
            mellan polis och tull.
          </note>
          <note>
            Vad därefter gäller det polisiära internationella samarbetet
            så bedrivs det i olika fora och former.
          </note>
          <note>
            En utveckling mot ett mer långtgående polisiärt samarbete i synnerhet
            i Europa behövs för att vi med kraft skall kunna bekämpa terrorism,
            narkotikabrottslighet och annan grov internationell brottslighet.
            Ett mer långtgående polisiärt samarbete behövs även för att kunna
            möta kriminalitet av annat slag som kan bli följden av att rörligheten
            ökar.
          </note>
          <note>
            Bland de förslag till vidareutveckling av polissamarbetet i Europa
            som från tid till annan har kommit upp till diskussion kan nämnas
            att bygga ut systemet med sambandsmän i olika länder, att harmonisera
            lagstiftningen på området och att inrätta ett europeiskt informationscentrum
            för narkotikabekämpning, alternativt för bekämpning av all allvarlig
            brottslighet.
          </note>
          <note>
            Den ''Europolis'' -- den överstatliga polis -- som
          </note>
          <note>
            Gudrun Schyman talar om är ytterligare ett sådant förslag till
            lösning av de problem som kan uppstå i ett gränslöst Europa. Förslaget
            har dock, som
          </note>
          <note>
            Gudrun Schyman säkert vet, mött motstånd från flera håll. Jag
            är själv tveksam till tanken om den innebär att organisationen
            får exekutiva befogenheter över gränserna. Men jag vill inte föregripa
            de grundligare överväganden och beslut som ligger framför oss.
          </note>
          <note>
            Men gränskontrollfrågorna i ett EG-perspektiv berör inte bara
            polisens och tullens arbete. Det handlar också om sådant som immigrations-
            och flyktingfrågor, handelspolitik och jordbrukspolitik.
          </note>
          <note>
            Regeringen har bedömt det vara angeläget att inför medlemskapsförhandlingarna
            med EG och själva medlemskapet få alla aspekter på frågan om slopande
            av gränsformaliteter och gränskontroller belysta och analyserade.
          </note>
          <note>
            Regeringen har därför i slutet av förra månaden beslutat tillsätta
            en interdepartemental arbetsgrupp med uppgift att utreda frågor
            om gränskontroller och gränsformaliteter i ett EG-
          </note>
          <note>
            medlemskapsperspektiv. I gruppen skall ingå förutom företrädare
            för berörda departement företrädare för de berörda statliga myndigheterna
            bl.a. rikspolisstyrelsen och generaltullstyrelsen.
          </note>
          <note>
            Arbetsgruppen skall lämna en rapport till regeringen senast den
            1 oktober 1992. Rapporten skall innehålla en lägesbeskrivning
            vad gäller arbetet inom EG med gränskontrollernas avskaffande
            och en plan för fortsatt arbete med frågor rörande alternativa
            kontrollmetoder och konsekvenserna härav för berörda myndigheter.
          </note>
          <note>
            Arbetsgruppens arbete kommer naturligtvis att också behandla
            de aktuella frågeställningar som
          </note>
          <note>
            Gudrun Schyman berör i sin interpellation.
          </note>
          <note>
            Därigenom kommer vi att få ytterligare underlag för en fortsatt
            diskussion och för framtida beslut i anledning av Sveriges inträde
            i EG.
          </note>
          <note type="speaker">
            Anf. 38 GUDRUN SCHYMAN (v):
          </note>
          <note>
            Herr talman! Jag ber att få tacka justitieministern för svaret.
            Framför allt det sista som sades var mycket glädjande, nämligen
            att regeringen nu har beslutat att tillsätta en arbetsgrupp för
            att diskutera dessa frågor.
          </note>
          <note>
            En av anledningarna till att jag har ställt interpellationen
            är att de som arbetar inom tullen och polisen är mycket bekymrade.
            Man har faktiskt för flera år sedan, när integrationsdiskussionen
            kom i gång, påtalat att framför allt det polisiära samarbetet
            väcker en rad frågor som bekymrar vid en jämförelse av den svenska
            polisens verksamhet med hur det ser ut i andra länder. Man efterlyste
            för flera år sedan en politisk diskussion om dessa frågor, och
            nu har man gjort det igen.
          </note>
          <note>
            Jag har läst det senaste numret av Svenska
          </note>
          <note>
            Polisförbundets tidning -- det har vi kanske gjort bägge två
            -- där man tar upp detta. Polisförbundets internationella ombudsman
            uttrycker sig där på följande sätt: ''I Sverige är utgångspunkten
            att polisen ska vara en enhetlig civil och demokratiskt kontrollerad
            organisation som är förankrad i lokalsamhället. En medborgarnära
            yrkeskår med en stark social förankring -- något av samhällets
            skyddsombud. Många av EGs medlemsländer har en helt avvikande
            polisstruktur som inte minst gör sig gällande på det sättet att
            man inte har någon enhetlig polisorganisation. I många länder
            har man flera -- mer konkurrerande än samverkande --
          </note>
          <note>
            polisorganisationer med olika huvudmän. En avgrundslik skillnad
            är att det i flera EG-länder finns militärt organiserade polisorganisationer.
          </note>
          <note>
            Det är tveklöst så att man i dessa länder har en annan syn på
            polisrollen än den vi företräder. En avgörande fråga för utvecklingen
            i framtiden blir därmed vilken polisroll som kommer att bli föredöme
            i det nya Europa.''
          </note>
          <note>
            Gunno Gunnmo tar på ledarsidan upp liknande frågor. Han skriver
            att det saknas en svensk politik på detta område. Det är alarmerande
            att det är så, eftersom diskussionerna inom EG är ganska långt
            framskridna. Man har redan i slutet av förra året tillsatt en
            arbetsgrupp som i slutet av 1993 skall ha byggt upp en centraleuropeisk
            kriminalpolismyndighet. Diskussionerna pågår ju.
          </note>
          <note>
            Då brådskar det att vi i den svenska politiska debatten formerar
            en ståndpunkt i dessa frågor.
          </note>
          <note>
            I interpellationssvaret säger justitieministern att hon själv
            inte är särskilt trakterad av denna
          </note>
          <note>
            ''Europolis''. Det är inte jag heller av just det skälet att
            det nog finns väldigt stora skillnader vad gäller demokratisk
            kontroll och synen på polisrollen över huvud taget. Befogenheterna
            över gränserna gör den mycket svår att kontrollera.
          </note>
          <note>
            Det står också i svaret: ''Men jag vill inte föregripa de grundligare
            överväganden och beslut som ligger framför oss.'' Jag tycker att
            det är litet passivt. Jag är naturligtvis orolig över att regeringen
            inte skyndar på att formulera en egen nationell ståndpunkt som
            är väl förankrad i den svenska riksdagen innan den ger sig in
            i alltför långtgående diskussioner med EG:s organisationer.
          </note>
          <note>
            Är regeringen fast besluten att driva dessa frågor vid eventuella
            medlemskapsförhandlingar, dvs. att man inte vill ha en ''Europolis''
            och att man vill slå vakt om den struktur och de traditioner som
            den svenska polismyndigheten är bärare av? Även om jag förstår
            att arbetsgruppen skall syssla med dessa frågor vore det bra att
            få en vink om detta.
          </note>
          <note>
            Jag skulle också vilja veta vilken sammansättning arbetsgruppen
            kommer att få. Det står att det kommer att finnas ''förutom företrädare
            för berörda departement företrädare för de berörda statliga myndigheterna
            bl.a. rikspolisstyrelsen och generaltullstyrelsen''. Hur är det
            med de fackliga representanterna? Kommer de att vara företrädda
            i den här arbetsgruppen? Jag tänker då på tulltjänstemännens fackliga
            organisation, Tullkust, och på Polisförbundet. Jag tycker att
            det vore en självklarhet att dessa fackliga organisationer med
            sina företrädare skall finnas med i arbetsgruppen. Det står ingenting
            om det. Det vore bra om jag kunde få svar också på det.
          </note>
          <note type="speaker">
            Anf. 39 Justitieminister GUN HELLSVIK (m):
          </note>
          <note>
            Herr talman! Som jag tidigare nämnde fattade regeringen den 26
            mars beslut om tillsättande av en interdepartemental arbetsgrupp
            och beslutade vilka som skulle ingå i denna och vilka direktiv
            som skulle gälla.
          </note>
          <note>
            När det gäller den sista frågan som Gudrun
          </note>
          <note>
            Schyman ställde om vilka som skall ingå i arbetsgruppen, sägs
            i beslutet att till arbetsgruppen kan vid behov knytas företrädare
            för andra departement och myndigheter än de direkt utpekade samt
            en referensgrupp med företrädare för berörda näringslivsorganisationer
            och fackliga organisationer. Det anges alltså att det skall finnas
            en referensgrupp.
          </note>
          <note>
            Vidare vill jag gärna kommentera Gudrun
          </note>
          <note>
            Schymans önskemål om att skynda på. Regeringen har bara suttit
            i sex månader. Vi har tillsatt en arbetsgrupp som skall avlämna
            sin rapport senast den 1 oktober 1992. Att göra det snabbare är
            knappast möjligt med tanke på att det är fråga om ett omfattande
            och seriöst arbete. Det bildar rimligen grunden för den politik
            som vi därefter måste diskutera. Detta gör att jag inte anser
            att det är passivt när jag uttrycker min tveksamhet till tanken
            på en ''Europolis'' och inte vill föregripa grundliga överväganden
            och beslut.
          </note>
          <note>
            Livet har lärt mig att även om man kan vara mycket övertygad
            om en sak, skall man inte blockera sig mot synpunkter som man
            kanske aldrig har funderat över. Men än så länge har ingen kunnat
            undanröja min tveksamhet.
          </note>
          <note type="speaker">
            Anf. 40 GUDRUN SCHYMAN (v):
          </note>
          <note>
            Herr talman! Det är en mycket sympatisk inställning -- att man
            inte skall vara så säker på att man alltid har rätt i alla lägen.
            Och det gäller väl framför allt i den här EG-debatten, som ju
            gudskelov börjar få en litet mer nyanserad form, där både fördelar
            och nackdelar numera tillåts komma fram.
          </note>
          <note>
            Detta är väl ett område som är sorgligt litet diskuterat. Jag
            vill inte säga att jag lägger hela ansvaret för det på den nuvarande
            regeringen, utan jag lägger också ansvar på den dåvarande regeringen.
            Det är många stora, tunga, politiskt viktiga frågor som inte är
            diskuterade över huvud taget -- vilket de borde ha varit innan
            den stora entusiasmen för EG-medlemskap bröt ut. Det här är alltså
            en sådan fråga. Jag vet att de fackliga organisationerna har påpekat
            detta länge. Och de har inte fått något svar när de uttryckt sin
            oro.
          </note>
          <note>
            Jag tycker att det är bra att arbetsgruppen är tillsatt. Det
            skedde så sent som den 26 mars, sade utrikesministern. Det har
            kanske t.o.m. någonting att göra med att det har kommit en interpellation
            i frågan; vad vet jag?
          </note>
          <note>
            Det är också bra att man har en så pass komprimerad tidtabell
            för den här gruppen -- att den skall återkomma redan i oktober.
          </note>
          <note>
            Formuleringen att till den här arbetsgruppen kan
          </note>
          <note>
            ''Vid behov'' knytas en referensgrupp, där även fackliga företrädare
            ''kan'' ingå, tycker jag inte är så bra. Jag tycker att det borde
            vara en självklarhet att de fackliga organisationerna finns företrädda
            i arbetsgruppen från början, och att det inte skall stå
          </note>
          <note>
            ''Vid behov'' eller ''kan'' i detta sammanhang.
          </note>
          <note>
            Människor som ute i samhället arbetar konkret med de här frågorna
            har naturligtvis en ofantlig massa erfarenheter och kunskaper
            att tillföra i ett sådant här arbete.
          </note>
          <note type="speaker">
            Anf. 41 Justitieminister GUN HELLSVIK (m):
          </note>
          <note>
            Herr talman! Man kan alltid diskutera hur stora arbetsgrupper
            skall vara. Jag vet inte om Gudrun
          </note>
          <note>
            Schyman har sett själva beslutet, som ju visar att den egentliga
            arbetsgruppen har mycket stor omfattning. Men här görs ju också
            en markering från regeringens sida, att man skall utnyttja den
            kunskap som finns även hos de fackliga företrädarna. Jag menar
            att det är tillräckligt.
          </note>
          <note>
            Som jag sade i mitt förra inlägg skall man vara öppen för synpunkter.
            Och hade det varit så att vi inte inom regeringen tidigare hade
            funderat över dessa viktiga frågor, så hade det varit en klar
            fördel att ha den inställningen, och jag är övertygad om att vi
            då skulle ha tagit fasta på Gudrun Schymans interpellation. Men
            tankarna bakom den här arbetsgruppen dök faktiskt inte upp den
            27 mars, när Gudrun Schyman framställde sin interpellation.
          </note>
          <note>
            De har funnits tidigare, och de kommer till uttryck i underlaget
            för regeringens beslut. Underlaget är daterat den 19 mars. Och
            Gudrun Schyman vet lika väl som jag att sådant underlag plockar
            man inte fram över en natt. Det är mycket tankearbete bakom.
          </note>
          <note type="speaker">
            Anf. 42 GUDRUN SCHYMAN (v):
          </note>
          <note>
            Herr talman! Ja, då skall jag inte ta åt mig äran för regeringens
            eventuella handläggning av den här frågan. Jag tycker att det
            är bra att frågorna blir diskuterade och att arbetsgruppen snabbt
            kommer fram till ett förslag. Och jag ser fram emot att vi efter
            arbetsgruppens rapportering får en debatt här i kammaren, då vi
            har möjlighet att diskutera dessa frågor igen.
          </note>
          <note>
            Jag hoppas att också de fackliga organisationernas medverkan
            i den här arbetsgruppen blir verklighet.
          </note>
          <note>
            Om arbetsgruppen är väldigt stor -- jag vet ju inte det -- kan
            jag tänka mig att det finns företrädare för andra organisationer
            eller myndigheter som inte har lika mycket att tillföra som jag
            är övertygad om att de fackliga organisationerna har i det här
            avseendet. Jag förväntar mig alltså att de blir kallade.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av förste vice talmannen beslöt kammaren kl. 11.14
            att ajournera förhandlingarna under fem minuter, då jordbruksminister
            Karl Erik
          </note>
          <note>
            Olsson väntades anlända till kammaren för att lämna svar på interpellation
            124.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.19.
          </note>
          <note>
            9 § Svar på interpellation 1991/92:124 om rennäringen och forskningen
          </note>
          <note>
            Anf. 43 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Ulla Orring har frågat mig om jag ämnar vidta några
            åtgärder för att säkerställa renforskningen och om det finns planer
            på att satsa på ett renforskningscentrum i Umeå.
          </note>
          <note>
            Först vill jag i likhet med Ulla Orring slå fast rennäringens
            betydelse för den samiska kulturen.
          </note>
          <note>
            Detta faktum är ett av de mest väsentliga motiven för de särskilda
            insatser som staten gör för rennäringen. Med hänsyn till Ulla
            Orrings beskrivning av insatserna för rennäringen på forskningens
            område finns det anledning att referera bl.a. de beslut som tagits
            de senaste åren.
          </note>
          <note>
            1987 uppdrog regeringen åt skogs- och jordbrukets forskningsråd
            att efter samråd med lantbruksstyrelsen, Sveriges lantbruksuniversitet
            och statens veterinärmedicinska anstalt samt andra berörda organ
            utarbeta ett sammanhållet program för den framtida renforskningen.
            Bakgrunden till uppdraget var bl.a. den splittring och dåliga
            samordning som rådde på området. Rådet redovisade uppdraget i
            en rapport i september
          </note>
          <note>
            1988. I rapporten pekade rådet på behov av både grundläggande
            allmän biologisk forskning och produktionsinriktad forskning.
          </note>
          <note>
            I den forskningspolitiska propositionen våren 1990
          </note>
          <note>
            redovisade regeringen ett renforskningsprogram.
          </note>
          <note>
            Syftet med programmet, som riksdagen inte hade någon erinran
            mot, var att stärka renforskningen, att inrikta den mot för rennäringen
            angelägna frågor och att samordna de resurser som finns på området
            inom forskarvärlden. Skogs- och jordbrukets forskningsråd fick
            ansvaret för att genomföra programmet. 1 milj.kr. anvisades och
            regeringen gav rådet i uppdrag att dessutom genom omprioriteringar
            tillföra programmet ytterligare medel. Rådet har i enlighet med
            intentionerna i propositionen omfördelat 1 milj.kr. av befintliga
            medel. I dag står 2,2 milj.kr. till förfogande för verksamheten.
            Därtill kommer de resurser hos skilda universitet som kan utnyttjas
            inom programmet.
          </note>
          <note>
            Skogs- och jordbrukets forskningsråd har alltså huvudansvaret
            för samordningen av renforskningen. Härigenom kan aktualiserade
            forskningsprojekt utvärderas och prövas i konkurrens mellan forskare
            från olika högskolor och institutioner. Detta gynnar renforskningen,
            eftersom det ger en möjlighet att kvalitetsmässigt väga olika
            insatser mot varandra. Rådet stöder forskningsprojekt av skilda
            karaktärer, allt från kulturgeografiska till mera grundläggande
            om urvalsmetoder för avelsarbetet. En stor del av de forskningsprojekt
            som pågår är inriktade på bete, foder och betesekologiska frågor.
            I den särskilda arbetsgrupp som bedömer och beviljar medel till
            forskningsprojekt är samerna representerade.
          </note>
          <note>
            I årets budgetproposition har regeringen föreslagit att lantbruksuniversitetet
            skall spara 30 milj.kr.
          </note>
          <note>
            nästa budgetår. Lantbruksuniversitetets styrelse har som ett
            led i sitt budgetarbete förordat att avdelningen för renforskning
            skall avvecklas. Det skulle innebära en besparing på ca 1 milj.kr.
            Skälet härför har förutom sparkraven varit att basen för denna
            verksamhet har varit för snäv för att en kvalitativt god forskning
            skall kunna upprätthållas.
          </note>
          <note>
            Den lantbruksvetenskapliga fakulteten har emellertid uttalat
            ett intresse för att god och relevant renforskning skall kunna
            bedrivas vid universitetet även i framtiden. Fakulteten har i
            samverkan med skogsoch jordbrukets forskningsråd utarbetat ett
            gemensamt förslag om renforskningens former i framtiden. Rådet
            avser att finansiera en professur inom renforskningsområdet, och
            lantbruksuniversitetet överväger att stödja professuren med basresurser.
          </note>
          <note>
            Rådet och fakulteten avser att tillsammans arbeta för att förstärka
            basresurserna genom bl.a.
          </note>
          <note>
            överläggningar med andra intressenter.
          </note>
          <note>
            Professuren kommer att få ett nationellt samordningsansvar för
            renforskningen. Detta ökar förutsättningarna för en kvalitativt
            bättre renforskning och är en stimulans för nya forskningsinsatser
            inom området.
          </note>
          <note>
            Genom den gemensamma insats på renforskningen som lantbruksuniversitetet
            och skogs- och jordbrukets forskningsråd planerar kommer riksdagens
            och regeringens intentioner såsom de kommer till uttryck i bl.a.
            1990 års forskningspolitiska beslut att tillgodoses väl. Dessa
            insatser ger bättre grund för en sammanhållen forskning inom ämnet
            och möjliggör en aktiv forskarutbildning. Därtill kommer de resurser
            som finns inom institutioner som inte uteslutande är inriktade
            på vad som uppfattas som renforskning.
          </note>
          <note>
            Jag tänker då på grundläggande områden som ekologisk botanik,
            fysiologi, mikrobiologi, genetik och immunologi samt mera tillämpade
            delar av områdena utfodring, veterinärmedicin och ekonomi. Genom
            det samordnade forskningsprogrammet kan dessa resurser utnyttjas
            för renforskningens behov.
          </note>
          <note>
            Jag vill dessutom framhålla de ökade insatser som görs för att
            stärka det nordiska samarbetet inom renforskningen genom en starkare
            anknytning till nordiska ministerrådet.
          </note>
          <note>
            På Ulla Orrings fråga om ett renforskningscentrum i Umeå vill
            jag svara följande. Frågan om ett sådant centrum behandlades i
            forskningspropositionen
          </note>
          <note>
            1990. Den bedömning som då gjordes och som fortfarande är relevant
            är att det i ett läge med begränsade resurser är bättre att satsa
            dem på aktiv forskning än på dyra investeringar och utrustning.
          </note>
          <note>
            Dock reserverades 3 milj.kr. för att vid lämpligt tillfälle satsa
            på en fältstation för renforskning.
          </note>
          <note>
            Skogs- och jordbrukets forskningsråd, lantbruksuniversitetet,
            Svenska samernas riksförbund och Umeå universitet kommer att behandla
            frågan om en eventuell fältstation eller annan centrumbildning
            när professuren tillsatts.
          </note>
          <note>
            Det är alltså för tidigt att i dag bestämma var dessa insatser
            skall göras.
          </note>
          <note type="speaker">
            Anf. 44 ULLA ORRING (fp):
          </note>
          <note>
            Herr talman! Jag ber att få tacka för svaret. Det är i och för
            sig nyanserat, men tyvärr saknar jag ändå konkreta åtaganden i
            den aktuella situationen.
          </note>
          <note>
            Först vill jag erkänna att jag verkligen är lekman på området.
            Men det har tydliggjorts för mig alltmer hur utsatt samernas position
            är i vårt svenska samhälle och därmed också förhållandet kring
            deras huvudsakliga näring, renskötseln. Därmed vill jag inte undervärdera
            övrig näringsverksamhet som jakt, fiske, jordbruk och slöjd. Men
            det är huvudsakligen renskötseln som står för inkomsterna, och
            samerna och renarna hör alltid intimt samman.
          </note>
          <note>
            Renskötselrättens utövande är reglerad och preciserad genom vid
            varje tid gällande lagstiftning. Man kan säga att renskötselrätten
            påminner om äganderätten, som består även utan lagstiftning men
            vars innehåll och utövande regleras genom bestämmelser i olika
            lagar.
          </note>
          <note>
            Renskötselrätten bygger i grunden på urminneshävd och inte på
            upplåtelser eller lagstiftning. Den är av stor betydelse -- som
            jag tidigare nämnt och som statsrådet också har instämt i -- för
            de renskötande samernas ställning och trygghet i sin näring.
          </note>
          <note>
            Renstammen har ökat kraftigt. Man brukar räkna med en ökning
            från ca 175 000 renar på 1970-talet till i dag uppskattningsvis
            mer än 300 000. Denna ökning är inte utan problem. Dels uppstår
            konflikter med de mer permanent boende vad gäller renbetet, dels
            kan de stora renjordarna åstadkomma problem i trafiken och på
            vägarna, särskilt vintertid.
          </note>
          <note>
            Jag anser att dessa fakta är mycket relevanta för rennäringens
            framtida utveckling, och av denna anledning måste frågan återigen
            ställas om statens och samhällets ansvar för forskning och utveckling
            inom rennäringen och därmed också för samernas fortsatta existens
            och för deras kultur. Jag anser att vi starkt har försummat denna
            forskning. Hela nationen har ett ansvar för att de forskningsresurser
            som samhället ställer upp med även tillförs renforskningen.
          </note>
          <note>
            När statsrådet nu svarar att den dåvarande regeringen 1987 uppdrog
            åt skogs- och jordbrukets forskningsråd att utarbeta ett sammanhållet
            program för den framtida forskningen, vill jag säga att det var
            ett steg i rätt riktning. Men vad blir det verkliga resultatet?
            Det är en fråga som jag vill ställa. Riksdagen ställde sig också
            bakom programmet 1990, och statsrådet svarar att i dag står 2,2
            milj.kr. till förfogande för verksamheten.
          </note>
          <note>
            Jag skulle vilja veta hur de pengarna fördelas.
          </note>
          <note>
            Senare säger också statsrådet att besparingar skall ske inom
            lantbruksuniversitetets ram med 30
          </note>
          <note>
            miljoner och att lantbruksuniversitetets styrelse som ett led
            i sitt budgetarbete har förordat att avdelningen för renforskning
            skall avvecklas, vilket innebär en besparing på 1 milj.kr.
          </note>
          <note>
            Jag anser att ekvationen inte går ihop. Först vill statsmakterna
            i välvilliga ordalag stärka renforskningen. Sedan avrustar man
            forskning som pågår och som startade med den stolta målsättningen
            från 1990. Och det är faktiskt mer än
          </note>
          <note>
            1 milj.kr. som dras in. En tjänst vid Röbäcksdalens försöksanstalt
            i Umeå har inte återbesatts. Den kan också värderas till ett par
            hundra tusen kronor.
          </note>
          <note>
            Jag tycker att detta strider även mot den över 20 år gamla målsättning
            om renforskning som skrevs in i ett regeringsbeslut 1971, nämligen
            att tyngdpunkten skulle läggas på målforskning som kunde väntas
            ge påtagliga och snabba rationaliseringsvinster.
          </note>
          <note>
            Lantbruksuniversitetets beslut att dra in 1 milj.kr.
          </note>
          <note>
            får stora konsekvenser. Storumans fältstation läggs ner, likaså
            renforskningsstationen i Kuolpavare utanför Gällivare, den enda
            i Sverige med stora fållsystem och försökshägn. Forskningsanknuten
            undervisning om renen och dess livsvillkor vid universitetet och
            utanför minskar drastiskt. Jag tänker på kurser för studerande
            på olika nivåer, renskötare, skogstjänstemän, naturresursförvaltare
            m.fl. Pågående försöksverksamhet -- i huvudsak tvärvetenskaplig
            --
          </note>
          <note>
            kommer förmodligen också att läggas ner.
          </note>
          <note>
            Beslutet att avveckla avdelningen för renforskning har mötts
            av starkt kritiska synpunkter.
          </note>
          <note>
            Länsstyrelserna i Västerbotten och Norrbotten har uppmärksammat
            förlusten av samarbete och rådgivning i betesutnyttjandefrågor.
            Institutionen för viltekologi vid SLU beklagar förlust av handledare
            och forskningsstationen vid
          </note>
          <note>
            Kuolpavare. Vetenskapsakademien och statens strålskyddsinstitut
            nämner särskilt risken för minskad handlingsberedskap vid strålningsolyckor.
          </note>
          <note>
            Jag tycker att det är en underlig tågordning att man nu först
            talar om att man vill satsa resurser på forskning och man sedan
            lägger ner de befintliga renforskningsstationerna. Det sägs i
            svaret att 3
          </note>
          <note>
            milj.kr. har reserverats i samband med forskningspropositionen
            1990 för en fältstation.
          </note>
          <note>
            Varför då lägga ner forskning som pågår? Varför inte samla befintlig
            forskning till Umeå? Och varför inte flytta från Uppsala något
            av dess husdjursverksamhet?
          </note>
          <note>
            Anf. 45 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Låt mig först slå fast att man inte får ta varje
            förändring som görs som något negativt.
          </note>
          <note>
            Jag tror att den process som nu är i gång kan bli positiv såväl
            för rennäringen som för samekulturen.
          </note>
          <note>
            Jag vill också understryka att regeringen inom en ganska snar
            framtid kommer att lägga fram en samlad sameproposition. Den har
            varit efterfrågad av riksdagen under lång tid.
          </note>
          <note>
            Sedan är det just som Ulla Orring säger, att det finns många
            problem med rennäringen, bl.a. att inom vissa områden ökar renstammen
            mer än vad som egentligen är lämpligt. Det är saker som behöver
            tas upp i vidare diskussioner. Det är kanske inte en renodlad
            renforskning som behövs utan kanske en forskning som rör de andra
            områden jag nämnde -- företagande, ekonomi, hur de här frågorna
            skall kunna hanteras från de renskötande samernas sida.
          </note>
          <note>
            Lantbruksuniversitetet hade i sitt äskande begärt en ökning,
            i och för sig mätt i rörliga priser, med
          </note>
          <note>
            65 milj.kr. Regeringen föreslog en ökning med 35
          </note>
          <note>
            milj.kr., alltså med ett sparmål inom ramen för äskandet på 30
            milj.kr.
          </note>
          <note>
            Det är uppenbart att det var en ganska svår uppgift för lantbruksuniversitetet
            att spara dessa pengar. Å
          </note>
          <note>
            andra sidan är det just den situationen som ofta leder till att
            man omprövar verksamhet. På lantbruksuniversitetet kom man fram
            till att man skulle lägga ner avdelningen för renforskning. Den
            hade under senare tid inte haft så omfattande verksamhet.
          </note>
          <note>
            Jag har beskrivit tidigare i svaret att skogs- och jordbrukets
            forskningsråd fullföljer det ansvar det tidigare fick för renforskningsprogrammet
            och att rådet kommer att tillsätta en professur. Det finns tillräckligt
            med pengar. Vi vet att tjänsten på avdelningen för renforskning
            inte längre var besatt vid lantbruksuniversitetet. Nu kommer det
            till personal och resurser. Det finns medel avsatta för en fältstation,
            när man kommer så långt i arbetet.
          </note>
          <note>
            Jag är medveten om att det har skett för litet under senare tid
            och att vi för närvarande befinner oss i något av ett mellanläge.
            Men med nuvarande inriktning av verksamheten är jag övertygad
            om att det kommer att bli ett bra resultat.
          </note>
          <note>
            Ulla Orring tar upp Kuolpavare fältstation. Jag måste erkänna
            att jag inte kände till att den var på väg att läggas ner. Jag
            kan inte heller se att det nödvändigtvis hänger ihop med dessa
            beslut.
          </note>
          <note>
            Någonstans behöver det satsas. Samtidigt kan jag för egen del
            inte bedöma var den lämpliga platsen är. Det får komma fram i
            det vidare samråd som skall ske mellan berörda organisationer.
            Jag vill i detta sammanhang än en gång peka på det nordiska samarbete
            som är nödvändigt att utveckla och som vi har drivit på från svensk
            sida.
          </note>
          <note type="speaker">
            Anf. 46 ULLA ORRING (fp):
          </note>
          <note>
            Herr talman! Jag vet mycket väl att landet befinner sig i en
            besvärlig ekonomisk situation och att man måste göra besparingar.
            Men att göra en besparing på 1 miljon som resulterar i att man
            lägger ner två renforskningsstationer är bakvänt på något sätt.
          </note>
          <note>
            Samtidigt talar man varmt för att en fortsatt satsning på forskning
            skall ske. Här har man haft två stationer som har fungerat och
            kommit fram med uppgifter.
          </note>
          <note>
            Jag delar statsrådets uppfattning då det gäller inriktningen
            på forskningen. Den måste naturligtvis ses i ett totalt samhällsekonomiskt
            sammanhang. Forskningen skall vara till nytta för samerna, renarna
            och den befolkning som finns i norr. Man måste se det i ett brett
            samhällsperspektiv.
          </note>
          <note>
            Jag är mycket oroad över utvecklingen när det gäller de insatser
            som har gjorts i Norrland. Nog är det bra med det nordiska samarbetet.
            Men varför inte samla denna forskning i norr? Vi har ett lantbruksuniversitet
            och ett universitet i Umeå.
          </note>
          <note>
            Man skulle kunna samla denna forskning i Umeå och bevara de forskningsstationer
            som finns.
          </note>
          <note>
            Jag vill än en gång ställa frågan: Kan vi lita på att en professur
            tillkommer och ytterligare resurser kring denna? Kan vi lita på
            att forskningen blir till gagn i norr? Man skall se till att den
            norra landsändan får sin del av de forskningsresurser som samhället
            dock satsar.
          </note>
          <note>
            Anf. 47 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag är övertygad om att det kommer till en professur
            på detta område i enlighet med de beslut som är fattade. De medel
            som finns tillgängliga när detta kommer i gång är faktiskt större
            än de medel lantbruksuniversitetet hade tidigare, i synnerhet
            om man tar hänsyn till att lantbruksuniversitetet ändå har stöttat
            med vissa basresurser.
          </note>
          <note>
            Var man skall lägga verksamheten är en detalj i sammanhanget
            som vi från regeringens eller riksdagens sida kanske inte kan
            gå in och styra fullständigt. Jag kan gärna uttrycka en personlig
            uppfattning att denna typ av verksamhet finns i norr och det vore
            naturligt om också forskningssatsningarna gjordes i norr. Samtidigt
            vet jag att en del av de forskare som sysslar med de frågor som
            här berörs finns i Uppsala. Det kan möjligen vara en komplikation.
            Det är någonting som framför allt lantbruksuniversitetet och skogsoch
            jordbrukets forskningsråd får ta ställning till.
          </note>
          <note>
            En offentlig debatt om frågan skadar säkert inte de norrländska
            intressena.
          </note>
          <note type="speaker">
            Anf. 48 ULLA ORRING (fp):
          </note>
          <note>
            Herr talman! Jag tackar för den positiva deklarationen. Jag vill
            starkt understryka att vi oftast finner det egendomligt att den
            forskning som berör områden som renskötsel och samefrågor skall
            vara koncentrerad till andra delar av landet. Den bör ligga där
            den hör hemma.
          </note>
          <note>
            För renskötselns förkovran -- man kan se många nyanser i uttrycket
            förkovran -- är det viktigt att det kommer till stånd en rejäl
            forskning och försöksverksamhet för samernas och renskötselns
            del. Ett renforskningscentrum skall i framtiden, som jag ser det,
            tjäna som ett serviceorgan som samordnar olika projekt som pågår
            för att stärka samernas och renskötselns ställning. Detta är mycket
            viktigt för att man skall kunna få ett bra klimat mellan de mer
            bofasta och samerna. Det är viktigt att vi kommer till skott i
            denna fråga.
          </note>
          <note>
            Anf. 49 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag tror inte att Ulla Orring och jag är oense om
            grundtankarna. Jag hoppas att samordningen på den svenska sidan
            mellan olika forskningsorgan och universitet och på den nordiska
            sidan kommer att leda till att vi får bättre resurser i framtiden
            att bedriva forskning på renskötselns område.
          </note>
          <note>
            Jag vill gärna upprepa vad jag sade tidigare. Det är de inblandade
            parterna -- skogs- och jordbrukets forskningsråd, lantbruksuniversitetet,
            Samernas riksförbund och Umeå universitet -- som tillsammans skall
            försöka lösa frågan om centrumbildning och en eventuell fältstation.
            Det finns möjligheter att göra det när en professur tillsätts
            och med de stödresurser som kommer att tillföras denna professur.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1991/92:147 om den framtida utrikeshandeln
            om Sverige står utanför
          </note>
          <note>
            EG
          </note>
          <note type="speaker">
            Anf. 50 Statsrådet ULF DINKELSPIEL (m):
          </note>
          <note>
            Herr talman! Sten Andersson i Malmö har frågat mig om Sverige
            behöver EG. Han har också frågat hur Sveriges utrikeshandel påverkas
            och vilka strategier som kan utvecklas i det fall vi inte blir
            medlemmar i den europeiska gemenskapen.
          </note>
          <note>
            Herr talman! Medlemskap i Europeiska gemenskapen ligger i vårt
            lands nationella intresse.
          </note>
          <note>
            Det konstaterade riksdagen i december 1990 med överväldigande
            majoritet. Det bakomliggande resonemanget känner vi väl till.
            Utgångspunkten för den svenska EG-politiken är det ömsesidiga
            beroendet:
          </note>
          <note>
            - vi delar samma historia, kultur och demokratiska värderingar;
          </note>
          <note>
            - tre fjärdedelar av vår utrikeshandel avser länderna i Västeuropa;
          </note>
          <note>
            - direktinvesteringarna från och till EG dominerar den svenska
            statistiken;
          </note>
          <note>
            - ett brett och finmaskigt samarbetsnät har växt upp i Västeuropa.
            Det omfattar de flesta i samhället --
          </note>
          <note>
            industrin, fackföreningsrörelsen, tjänstenäringen, utbildnings-
            och forskningsvärlden, förvaltningen, kommunerna, de politiska
            partierna och många fler.
          </note>
          <note>
            Sveriges deltagande i den fortsatta västeuropeiska integrationen
            är en helt avgörande förutsättning för att bryta den ekonomiska
            stagnationen, få i gång tillväxten samt klara sysselsättningen
            och välfärden. Riksdagen betonade också 1990 att endast som medlem
            kan vårt land fullt ut delta i och få inflytande på Europeiska
            gemenskapens samarbete.
          </note>
          <note>
            EG, som i dag är motorn i det europeiska samarbetet, står inför
            väldiga utmaningar, som också berör vitala svenska intressen:
          </note>
          <note>
            - den gränslösa inre marknaden med den fria rörelsen för varor,
            tjänster, personer och kapital skall fullbordas;
          </note>
          <note>
            - de östeuropeiska länderna skall inlemmas i ett alleuropeiskt
            samarbete präglat av demokrati, pluralism och marknadsekonomi;
          </note>
          <note>
            - den ekonomiska unionen med stabil tillväxt, låg inflation och
            gemensam valuta skall stå klar i slutet av 1990-talet;
          </note>
          <note>
            - den sociala dimensionen, där sysselsättning, jämställdhet och
            social säkerhet står i förgrunden, skall lyftas fram i integrationsarbetet;
          </note>
          <note>
            - många av Europas miljöproblemen kan bara lösas gemensamt av
            de europeiska länderna;
          </note>
          <note>
            - grunden till en stabil fredsordning i Europa skall läggas,
            där EG:s politiska union med gemensam säkerhets- och utrikespolitik
            får en central roll -- låt oss aldrig glömma bort att grundvalen
            för hela EG-
          </note>
          <note>
            tanken är att krig på den europeiska kontinenten aldrig mera
            skall hända.
          </note>
          <note>
            Genom EES-avtalet, som vi räknar med skall träda i kraft nästa
            år, har vi tillryggalagt drygt halva vägen. EES-avtalet ger oss
            också ett visst medinflytande i den inre marknadens fortsatta
            utbyggnad.
          </note>
          <note>
            Håller vår tidtabell kan medlemskapsförhandlingar inledas omkring
            årsskiftet. Då kommer de samarbetsområden i förgrunden som inte
            omfattas av EES-avtalet och som för det svenska folkhushållet
            är av central betydelse:
          </note>
          <note>
            - tullunionen, som är en förutsättning för avvecklingen av återstående
            hinder mot den helt fria varurörelsen, nämligen gränsformaliteterna
            och ursprungsregelsystemet;
          </note>
          <note>
            - EG:s gemensamma handelspolitik med tillträde till EG:s preferensmarknader
            och gemensamt agerande i förhållande till tredje land;
          </note>
          <note>
            - den gemensamma jordbrukspolitiken, som medför ökad konkurrens
            i Sverige till gagn för konsumenterna, och som även kommer den
            svenska livsmedelsexporten till godo;
          </note>
          <note>
            - den gemensamma fiskeripolitiken omfattande stödarrangemang,
            frihandel och fångstfördelning;
          </note>
          <note>
            - den gemensamma regionalpolitiken;
          </note>
          <note>
            - de indirekta skatterna där viss harmonisering aktualiseras;
          </note>
          <note>
            - avveckling av gränskontroller för personer;
          </note>
          <note>
            - den sociala dimensionen -- i den mån den inte redan avhandlats
            i EES-avtalets fortsatta utbyggnad;
          </note>
          <note>
            - biståndspolitiken -- Sveriges traditionella strävan att verka
            för bättre villkor för tredje världens länder;
          </note>
          <note>
            - det monetära samarbetet, som bl.a. underlättar alla deltagares
            försvar för växelkurserna;
          </note>
          <note>
            - den ekonomiska unionen och dess samverkande ekonomisk-politiska
            grunddrag, inkl. i slutändan gemensam valuta och centralbank;
          </note>
          <note>
            - den politiska unionen med gemensam utrikes- och säkerhetspolitik.
          </note>
          <note>
            Många av dessa frågor, som i högsta grad berör och engagerar
            oss i Sverige, ingår i den s.k.
          </note>
          <note>
            Maastrichtöverenskommelsen om den Europeiska unionen. Denna välkomnades
            av statsministern efter samråd i utrikesnämnden den 11 december
            i fjol.
          </note>
          <note>
            Herr talman! Sten Andersson i Malmö har med rätta lyft fram utrikeshandeln
            i sin interpellation.
          </note>
          <note>
            En tredjedel av hela vår produktion av varor och tjänster hänger
            på utrikeshandeln och därmed hundratusentals arbetstillfällen,
            ja hela vår välfärd som vi känner den i dag. Långtidsutredningen
            konstaterar att det svenska välståndets uppbyggnad sedan 1870-talet
            är exportledd.
          </note>
          <note>
            Sten Andersson har också frågat vilka handelspolitiska strategier
            som kan utvecklas om
          </note>
          <note>
            Sverige inte blir medlem i Europeiska gemenskapen. En anpassning
            till EG på det handelspolitiska området är självklart inte helt
            problemfri -- det redovisade jag senast i går i riksdagen. Men
            utanför EG skulle den svenska ekonomin behöva anpassas till den
            europeiska marknaden utan att Sverige haft någon del i de avgörande
            ekonomiska besluten.
          </note>
          <note>
            Diskrimineringshindren skulle behöva kompenseras genom smärtsamma
            kostnadssänkningar för att klara konkurrensförmågan. Den svenska
            ekonomiska politiken skulle behöva utformas så, att investeringar
            i Sverige skulle ge så mycket bättre avkastning att detta uppväger
            nackdelen att vi står utanför EG. Handelspolitiken skulle, som
            nu, få inriktas på tillämpningen av ett frihandelsavtal --
          </note>
          <note>
            inte en tullunion -- med EG och på de mödosamma och långsiktiga
            globala frihandelssträvandena i
          </note>
          <note>
            GATT, som också framöver kommer att präglas av osäkerhet och
            återkommande störningar.
          </note>
          <note>
            En framgångsrik lösning av Uruguayrundan skulle vara av mycket
            stort värde för ett litet exportberoende land som Sverige. Men
            faktum kvarstår -- varje alternativ till medlemskap i
          </note>
          <note>
            Europeiska gemenskapen innebär en växande isolering som skulle
            visa sig kostsam för det svenska folkhushållet. Den skulle innebära
            mindre välstånd, mindre valfrihet och större svårigheter att klara
            sysselsättningen och miljövården. Den skulle innebära försämrade
            möjligheter för kvinnornas deltagande i arbetsmarknaden. Den skulle
            motverka reallönehöjningar och möjligheterna att upprätthålla
            den sociala standard och service som byggts upp genom åren och
            som vi vant oss vid. Den skulle leda till höjda priser för konsumenterna
            på såväl varor som tjänster och till en ökad inflation.
          </note>
          <note>
            Herr talman! Sedan slutet av år 1989 har Sverige förlorat ca
            100 000 industrijobb. Vår konkurrenskraft har urholkats under
            en längre period. Återkommande valutakriser har drivit räntorna
            i höjden.
          </note>
          <note>
            Det här får inte fortsätta.
          </note>
          <note>
            Regeringens ekonomiska politik skall bryta den ekonomiska stagnationen,
            främja tillväxten och förbättra vårt lands möjligheter att hävda
            sig på exportmarknaden. Ett medlemskap i EG ger vårt näringsliv
            möjligheter att på likställd fot konkurrera på den västeuropeiska
            marknaden --
          </note>
          <note>
            och dit går tre fjärdedelar av vår export.
          </note>
          <note>
            En avgörande sysselsättningsfråga framöver blir handeln med tjänster
            i den privata sektorn. Om vi är väl rustade och om vi deltar i
            integrationen på en medlems villkor, så kommer denna sektor i
            Sverige att expandera.
          </note>
          <note>
            Ställer vi oss utanför kommer vi redan från början i ett sämre
            läge. Men skillnaden blir ännu större den dag gränskontrollen
            för handeln slopas inom
          </note>
          <note>
            EG -- ett EG där redan i dag nio av tio västeuropéer bor.
          </note>
          <note>
            Förra året sjönk vår samlade produktion, och även för innevarande
            år är prognosen dyster.
          </note>
          <note>
            Arbetslösheten fortsätter att stiga. Det tar tid att vända utvecklingen.
          </note>
          <note>
            Men det finns uppmuntrande tecken. Ett är att omvärldens tilltro
            till Sverige och svensk ekonomi förefaller öka. Allt fler utlänningar
            investerar i
          </note>
          <note>
            Sverige. Samtidigt minskar de svenska investeringarna i utlandet.
            De svenska företagen satsar i ökad utsträckning på Sverige.
          </note>
          <note>
            EES-avtalet och vår avsikt att söka medlemskap i
          </note>
          <note>
            EG har bidragit till denna utveckling. Omvänt gäller att osäkerhet
            på den här punkten kan skada våra egna intressen.
          </note>
          <note>
            För att sammanfatta:
          </note>
          <note>
            Ett svenskt medlemskap i EG är viktigt
          </note>
          <note>
            - för att öka den ekonomiska tillväxten,
          </note>
          <note>
            - för att främja företagsamheten,
          </note>
          <note>
            - för att trygga sysselsättningen och vår välfärd,
          </note>
          <note>
            - för att skapa bättre förutsättningar för en aktiv miljö- och
            regionalpolitik, och
          </note>
          <note>
            - eftersom Sverige därmed bidrar till att stödja en stabil fredsordning
            i Europa.
          </note>
          <note>
            Det ger också möjligheter att på likställd fot bevaka våra intressen
            och fullt ut medverka i arbetet på att bygga det nya Europa.
          </note>
          <note>
            Anf. 51 STEN ANDERSSON i Malmö (m):
          </note>
          <note>
            Herr talman! Jag tackar statsrådet för ett mycket långt och mycket
            informativt svar i denna fråga.
          </note>
          <note>
            Det är min bestämda uppfattning att dagens EG-
          </note>
          <note>
            debatt har hamnat litet grand snett. De som är anhängare till
            EG talar i positiva ordalag och glömmer att tala om det som är
            negativt. De som är negativa tar gärna fram enskildheter som eventuellt
            kan misstänkas bli sämre om Sverige blir medlem i
          </note>
          <note>
            EG.
          </note>
          <note>
            Debatten har handlat mycket om Rom-fördraget, överstatlighet
            och monetär union. Man har alltså talat till medborgarna och inte
            med medborgarna.
          </note>
          <note>
            Det är dags att börja använda en annan typ av argumentation.
          </note>
          <note>
            EG är både och. Det innebär inte den dag Sverige blir medlem
            att våra plånböcker blir tjockare och att allt annat blir mycket
            bättre. EG måste ses som en helhet. Det goda måste vägas mot det
            onda.
          </note>
          <note>
            Det är min bestämda övertygelse att det goda och positiva överväger
            och att Sverige på sikt blir medlem i EG.
          </note>
          <note>
            Vi har i dag hört en debatt där Gudrun Schyman talade med justitieministern
            om polisen och tullen och de problem som kan uppstå där. Jag hade
            själv en sådan debatt för en månad sedan med skatteministern.
            Jag tycker att statsrådet
          </note>
          <note>
            Dinkelspiel tar litet grand lätt på problemet.
          </note>
          <note>
            Faktum är att tullens verksamhet till viss del kommer att försvinna
            vid ett EG-inträde. Vid en jämförelse i dag av vad tullen och
            polisen kvantitetsmässigt tar av knark, är tullen mycket effektivare.
            Men det, herr talman, beror på det faktum att polisen skall jaga
            knarket när det redan finns i Sverige. Det är en svår uppgift,
            och det kostar mycket pengar och kräver mycket personalresurser.
          </note>
          <note>
            Herr talman! Jag går tillbaka till anledningen till att jag ställde
            interpellationen. Frågan gäller vad
          </note>
          <note>
            Sverige gör om Sverige inte blir medlem i EG. Hur kommer då ekonomin
            och den sociala välfärden att utvecklas?
          </note>
          <note>
            Jag tror att om Sverige går med i EG kommer
          </note>
          <note>
            Sverige att få en starkare förhandlingsposition. Går
          </note>
          <note>
            Sverige inte med i EG, kommer Sverige ändå att få finna sig i
            mycket av det EG beslutar utan att ha någon chans att påverka
            situationen. Helt logiskt följer att en organisation i första
            hand ser till de egna medlemmarnas intressen. Jag har svårt att
            tro att Sverige skulle kunna bibehålla gynnsamma frihandelsavtal
            med EG om landet står utanför. Jag kan tänka mig att där skulle
            bli stora protester från övriga EG-länder, som skulle ifrågasätta
            att ett utomstående land skulle få gynnsamma avtal.
          </note>
          <note>
            I dag går 75 % av Sveriges export till länderna i
          </note>
          <note>
            Västeuropa. 50 %av det vi i Sverige tillverkar för export går
            till EG-länderna. Med tanke på vilka länder som i dag har sökt
            medlemskap, är det inte fel att säga att nästan 75 % av exporten
            kommer att gå till de länder som i framtiden är medlemmar i
          </note>
          <note>
            EG. Då uppstår de stora problemen.
          </note>
          <note>
            Det kan sägas att det här kvittar för storföretagen och de förmögna,
            för de kan åka första klass till
          </note>
          <note>
            Bryssel oavsett om Sverige är medlem eller ej. Men det är företagaren
            med 100 anställda, och som i dag är underleverantör till ett stort
            svenskt företag, som skall vara oroad över om Sverige skall bli
            medlem eller ej. Därför är risken stor att svenska företag flyttar
            ut till EG-länderna och skaffar underleverantörer där i stället.
            Vi riskerar alltså att få ett stort antal människor utan arbete
            i Sverige.
          </note>
          <note>
            Lösningen på den här frågan är att vi blir effektivare i Sverige.
            Men jag tror att där finns en viss ribba som är svår att ta sig
            över. Den andra lösningen för att sänka kostnaderna, och den mest
            tänkvärda, är att sänka lönerna. Jag tror inte att det är ett
            alternativ som tilltalar någon anställd i dag i
          </note>
          <note>
            Sverige.
          </note>
          <note>
            Slutsatsen måste bli, att om Sverige inte går med i
          </note>
          <note>
            EG blir det ett större antal arbetslösa i Sverige och den sociala
            standarden blir sämre.
          </note>
          <note>
            Ibland kan man höra i debatten att Sverige kan söka sig andra
            marknader om Sverige inte går med i EG. Ja, det går. Det finns
            länder som vill köpa av
          </note>
          <note>
            Sverige. Där finns bara ett problem. De har som regel inga pengar
            att betala med. Då skapas inte heller pengar att betala löner
            och andra kostnader i
          </note>
          <note>
            Sverige.
          </note>
          <note>
            Herr talman! Jag skulle vilja ställa en fråga till statsrådet
            Dinkelspiel. Finns det bland de länder som i dag är medlemmar
            i EG någon påtaglig opinion för att bryta medlemskapet? Finns
            det något exempel -- förutom att vi har hört att där är litet
            trubbel i Danmark? Det skulle vara bra om statsrådet kunde tala
            om det i dag. Om det inte finns något exempel, anser jag att det
            är det bästa skälet för att Sverige skall sträva efter ett medlemskap
            i EG.
          </note>
          <note type="speaker">
            Anf. 52 HADAR CARS (fp):
          </note>
          <note>
            Herr talman! Hur beroende Sverige är av den europeiska gemenskapen
            fick vi ett tydligt bevis för
          </note>
          <note>
            1990, när det strömmade ut mycket kapital från
          </note>
          <note>
            Sverige. Det var investeringskapital som i stället för att placeras
            i vårt land placerades huvudsakligen inom den euroeiska gemenskapens
            ram. När sedan
          </note>
          <note>
            Sverige drabbades av valutaproblem och valutareserven snabbt
            tömdes, sade den dåvarande socialdemokratiska regeringen att nu
            kunde inte
          </note>
          <note>
            Sverige hålla fast vid den linje som varit. Nu måste det ske
            en ändring, och Sverige måste söka medlemskap i den europeiska
            gemenskapen.
          </note>
          <note>
            Det var ett bra beslut. Det är bara synd att det var de skälen
            och inte en djupare övertygelse om värdet av det europeiska samarbetet
            i sin helhet som var den bestämmande faktorn när den dåvarande
            regeringen tog ställning i frågan.
          </note>
          <note>
            Men som jag förstår har det också hänt positiva saker efter det
            beslutet. Det har bl.a. hänt att investeringskapitalet har vänt
            och att vi nu får de investeringar i Sverige som gick oss förbi
            innan ansökan lämnades. Får vi nu också, vilket torde vara syftet
            med regeringens politik, en bättre balans i den totala ekonmin,
            så kan vi också hoppas på att vi när konjunkturen vänder får en
            snabbare tillväxt i landet. Det kan bli en tillväxt på den nivå
            som vi har varit vana vid tidigare i stället för en minskad tillväxt
            som vi har haft under de senast åren. Trots allt är det landets
            totala inkomster --
          </note>
          <note>
            summan av vad vi tillverkar och vår handel -- som är avgörande
            för vårt välstånd. Det är inte genom riksdagsbeslut som man klarar
            goda skolor, god barntillsyn, fungerande sjukvård och tillräckliga
            pensioner. Grunden för allt detta ligger i att man har en produktion
            och en handel som ger de nödvändiga resurserna.
          </note>
          <note>
            Herr talman! Mot denna bakgrund är samarbetet i
          </note>
          <note>
            Europa vår bästa möjlighet att skapa dessa resuser.
          </note>
          <note>
            Vi måste fullt ut kunna delta i detta. Det är avgörande för svenskt
            välstånd. Det finns inga andra marknader som kan kompensera den
            europeiska marknaden.
          </note>
          <note>
            Jag är ganska optimistisk när det gäller våra möjligheter att
            vinna de nödvändiga villkoren för en fri handel, ett fritt varuutbyte,
            ett fritt personutbyte och fria investeringar i Europa om vi får
            det avtal som brukar kallas EES-avtal. I så fall är jag övertygad
            om att såväl svenskar som de som ingår i EG- och EES-området kommer
            att räkna
          </note>
          <note>
            Sverige som en del av denna stora europiska gemenskap. Jag tror
            att vi kommer att få tillgång till allt vi behöver för att svenskt
            näringsliv skall kunna konkurrera på lika villkor.
          </note>
          <note>
            Jag noterar naturligtvis att vi då inte kommer att vara medlem
            i tullunionen. Det kan ibland skapa viss osäkerhet. Men som helhet
            bedömer jag ändå att det på det europeiska planet kommer att fungera
            väl ur näringspolitisk synpunkt för Sveriges del.
          </note>
          <note>
            Däremot finns en kvarvarande nackdel.
          </note>
          <note>
            Investerare från länder utanför Europa -- från t.ex.
          </note>
          <note>
            Förenta Staterna och Japan -- kan om Sverige ingår i ett EES-område
            föredra att investera i den europeiska gemenskapen. Om de investerar
            i
          </note>
          <note>
            Sverige riskerar de nämligen en ganska ordentlig granskning av
            bl.a. urspungsregler. De varor som de tar in till Sverige kan
            inte automatiskt gå vidare.
          </note>
          <note>
            Den tillverkning och förbättring de gör av varorna på svensk
            mark möter kanske inte de krav på ursprungsäkthet som EES-reglerna
            ställer. I detta avseende kan vi ha en nackdel, men egentligen
            inte på något annat centralt område.
          </note>
          <note>
            Detta tycker jag att vi bör understryka. Vi skall inte ge det
            svenska och det europeiska näringslivet anledning att tro att
            det inte räcker med ett EES-
          </note>
          <note>
            avtal för flertalet av de krav som måste ställas på rörelsefrihet.
            Får vi det är de i grundläggande mening ekonomiska problemen för
            Sveriges del av att stå utanför den europeiska gemenskapen avklarade.
            Jag tycker då att andra skäl är viktigare för oss. Det är då politiska
            och kulturella skäl, vår gemenskap med Europa och vår vilja att
            vara med och skapa en framtid tillsammans med de andra länderna
            i Europa som skall vara avgörande för grundfrågan som vi har att
            ta ställning till -- om vi skall vara med i den europeiska gemenskapen.
          </note>
          <note>
            Ekonomin kan vi klara med ett EES-avtal, men vi klarar inte vårt
            engagemang i Europas framtid med enbart ett EES-avtal.
          </note>
          <note>
            Jag vet att den här frågan inte riktigt berör hur det går med
            en avi ifrån den europeiska domstolen.
          </note>
          <note>
            Men i den händelse av att utrikeshandelsministern har något att
            berätta om vad som händer i de sammanhangen är jag övertygad om
            att närvarande ledamöter av kammaren är fullt beredda att lyssna.
          </note>
          <note type="speaker">
            Anf. 53 GUDRUN SCHYMAN (v):
          </note>
          <note>
            Herr talman! Jag vill instämma i interpellantens krav på en mera
            allsidig debatt. Det är tråkigt att interpellationssvaret inte
            lever upp till det. I
          </note>
          <note>
            interpellationsssvaret, i diskussionen om alternativa strategier
            till ett EG-medlemskap, sägs:
          </note>
          <note>
            ''varje alternativ till medlemskap i den europeiska gemenskapen
            innebär en växande isolering som skulle visa sig kostsam för det
            svenska folkhushållet. Den skulle innebära mindre välstånd, mindre
            valfrihet och större svårigheter att klara sysselsättningen och
            miljövården. Den skulle innebära försämrade möjligheter för kvinnornas
            deltagande i arbetsmarknaden. Den skulle motverka reallönehöjningar
            och möjligheterna att upprätthålla den sociala standard och service
            som byggts upp genom åren och som vi vant oss vid. Den skulle
            leda till höjda priser för konsumenterna på såväl varor som tjänster
            och till ökad inflation.''
          </note>
          <note>
            Steget är faktiskt inte så långt till att säga att vi också skall
            bo i jordkulor, som någon mera framstående ekonom har uttalat
            i en debatt.
          </note>
          <note>
            Jag skulle vilja fråga ministern vilka fakta som talar för att
            detta blir följden om en majoritet av svenska folket väljer att
            säga nej till ett medlemskap i den europeiska unionen. Vilka fakta
            underbygger den här mycket pessimistiska visionen?
          </note>
          <note>
            Det vore också välgörande att diskutera det förhållande att den
            här visionen även är beroende av vad vi gör nu och vad vi gör
            i stället. Den här skräckvisionen förutsätter att vi i dag inte
            gör någonting och inte bedriver någon politik över huvud taget.
            Man kan också tänka sig att alternativet till medlemskap är en
            politik som fullföljer nuvarande frihandelsavtal och som ytterligare
            ökar frihandeln och arbetskraftsutbytet gentemot EG. Det skulle
            vara en politik som är mindre protektionistisk än EG:s gentemot
            resten av världen och som samtidigt också kan innehålla en skärpt
            konkurrenslagstiftning i Sverige. Vi kan faktiskt, såsom varande
            icke medlemmar i den europeiska unionen, själva bedriva olika
            former av politik i vårt eget land.
          </note>
          <note>
            Interpellanten framställde det här såsom att om
          </note>
          <note>
            Sverige inte väljer ett medlemskap kan vi över huvud taget inte
            fortsätta att handla med EG som marknad. Det är en fullständigt
            befängd idé att frihandelsavtalet plötsligt skulle upphöra om
          </note>
          <note>
            Sverige inte skulle bli medlem i den europeiska unionen. Det
            frihandelsavtal som Sverige har med
          </note>
          <note>
            EG fortsätter att gälla, om inte EG plötsligt skulle uppträda
            på ett sådant sätt att det skulle strida mot överenskommelserna
            i GATT. Dessa överenskommelser säger att i dag existerande frihandelsavtal
            och frihandelsområde inte får minskas eller sägas upp med mindre
            än att samtliga parter är överens om detta. Målsättningen för
          </note>
          <note>
            GATT är en ökad frihandel över huvud taget. Den organisation
            som i dag får mest kritik i GATT är just EG. EG får kritik för
            sitt mycket protektionistiska förhållningssätt i den internationella
            handeln gentemot tredje världens länder och, vilket är mycket
            beklagligt, länderna i
          </note>
          <note>
            Öst- och Centraleuropa. Många anser i dag att det utgör ett stort
            hot mot den mycket efterlängtade demokratiska utvecklingen i Öst-
            och
          </note>
          <note>
            Centraleuropa. Om man är frihandelsvän och vill ha reell frihandel
            har man anledning att vara mycket kritisk till hur EG uppträder.
          </note>
          <note>
            Jag tycker också att interpellationssvaret andas något annat
            som inte är så roligt. Det finnns nämligen en diskussion om att
            allt som sker i den svenska ekonomiska politiken som är bra är
            ett resultat av att Sverige nu så målmedvetet riktar in sig på
            ett medlemskap. Det sägs att det bara har med detta att göra att
            t.ex. investeringarna vänder.
          </note>
          <note>
            Jag är inte lika säker på det.
          </note>
          <note>
            Man säger också att alla tecken på att vi skulle vara ovissa
            om detta kommer att störa den gynnsamma ekonomiska utvecklingen,
            om vi skulle ge sådana signaler. Vi för i dag en debatt som jag
            tycker är mycket efterlängtad och som tar sig uttryck i ett opinionsläge
            i Sverige där ungefär hälften av den svenska befolkningen säger
            sig vara mycket tveksam till eller motståndare till ett medlemskap
            i den europeiska unionen. Menar statsrådet att denna opinionsyttring
            stör den gynnsamma ekonomiska utvecklingen och får till följd
            att investerare känner en ovisshet inför framtiden?
          </note>
          <note>
            Det skulle i så fall innebära att vi snart inte har råd med demokratin.
            Den stör den ekonomiska utvecklingen. Jag tycker att det vore
            mycket bekymmersamt om vi ser på demokratin, den offentliga debatten
            och varje människas rätt att själv ta ställning i den här frågan
            som ett hinder för ekonomisk tillväxt.
          </note>
          <note type="speaker">
            Anf. 54 Statsrådet ULF DINKELSPIEL (m):
          </note>
          <note>
            Herr talman! Låt mig först säga att jag är tacksam för att Sten
            Andersson ställde den här frågan och för att vi i dag har kunnat
            diskutera en fråga som verkligen är central och som för ned EG-debatten
            till en mycket konkret fråga, nämligen den svenska utrikeshandeln.
          </note>
          <note>
            Jag delar interpellantens uppfattning, och det framgick också
            av mitt interpellationssvar. Om vi skulle ställas utanför EG:s
            gemensamma marknad som kommer att bli en gränslös marknad, så
            kommer det på punkt efter punkt att medföra ökade svårigheter
            för vår egen del. Vi kommer att få en betydligt besvärligare uppgift
            när det gäller att klara våra interna ekonomiska problem.
          </note>
          <note>
            Sten Andersson i Malmö undrade också om det finns exempel på
            länder som har rest frågan om att lämna gemenskapen. Jag har försökt
            rannsaka mitt minne. Det enda fall där jag kan erinra mig att
            det har ifrågasatts i den meningen att det har kommit upp till
            politiskt beslut gällde England år 1975.
          </note>
          <note>
            Premiärminister Wilson tog upp frågan till folkomröstning. Det
            blev då en bekräftelse på deltagandet. I varje land finns naturligtvis
            personer som ifrågasätter samarbetet. Eurobarometern som är en
            god mätare på inställningen i resp. länder visar att det över
            lag finns ett mycket starkt stöd för
          </note>
          <note>
            EG-samarbetet. Därmed är det inte sagt att man accepterar alla
            delar av det. Konstigt vore väl detta.
          </note>
          <note>
            Jag delar även Hadar Cars uppfattning att valutakriserna och
            valutaoroligheterna illustrerar behovet av ett nära internationellt
            samarbete. I
          </note>
          <note>
            detta sammanhang vill jag peka på att det ekonomiskt-monetära
            samarbete som följer med medlemskapet utan tvekan skulle förstärka
            möjligheterna att minska den här typen av valutakriser och öka
            stabiliteten i handeln med
          </note>
          <note>
            Europa.
          </note>
          <note>
            Jag delar också uppfattningen att EES är ett bra steg framåt
            och att vi kommer betydligt närmare likvärdiga villkor på EG:s
            marknad. Men efter hand som EG utvecklar sitt samarbete och gränskontrollerna
            avskaffas så kommer det här problemet att bli större -- skillnaden
            mellan EES-
          </note>
          <note>
            avtalet och ett medlemskap i EG. Så länge gränskontrollerna finns
            kvar har vi tagit ett mycket bra steg trots att jordbruket och
            livsmedelsproduktionen -- som i och för sig är viktiga sektorer
            -- ligger utanför.
          </note>
          <note>
            När det gäller domstolen har jag inte erfarit något nytt i förhållande
            till i går. Det enda är att jag nu hörde att vi sannolikt får
            del av utslaget under morgondagen. Men jag har inga uppgifter
            om innehållet.
          </note>
          <note>
            Ja, Gudrun Schyman, frihandelsavtalet kommer att bestå om vi
            icke vill gå vidare mot ett medlemskap.
          </note>
          <note>
            Men frihandelsavtalet är en otillräcklig bas för vårt samarbete
            med EG, i vars medlemsländer nio av tio västeuropéer bor och dit
            tre fjärdedelar av exporten går. Det vore ett praktiskt exempel
            på utanförstående i realiteten om vi bara skulle ha ett frihandelsavtal.
            På område efter område skulle vi ha diskriminerande hinder att
            övervinna. Jag är övertygad om att detta skulle skapa mycket stora
            svårigheter för vår svenska industri.
          </note>
          <note>
            Vi skulle få se en gradvis utflyttning av investeringarna, samtidigt
            som mycket få -- om några -- utlänningar skulle välja att investera
            på den svenska marknaden när det finns andra och mer attraktiva
            alternativ.
          </note>
          <note>
            Det skulle vara möjligt att tala om ett frihandelsavtal som ett
            alternativ om det fanns möjligheter att utveckla frihandelsavtalet
            i riktning mot medlemskap. Men EG har sagt absolut nej till ett
            medlemskap à la carte. Man är icke beredd att förhandla på denna
            basis. Det gäller i dag, och vi har ingen anledning att tro att
            något annat skulle gälla för morgondagen.
          </note>
          <note>
            GATT-samarbetet är som vi ser det oerhört viktigt.
          </note>
          <note>
            Visserligen söker vi uppnå ett regionalt samarbete inom ramen
            för det europeiska samarbetet för att gå fram snabbare, men det
            är viktigt att det kompletteras med ett samarbete inom ramen för
          </note>
          <note>
            GATT. Även om det går långsammare är det viktigt att undvika
            en fragmentering av världsekonomin.
          </note>
          <note>
            Stör en debatt om EES och medlemskap våra ansträngningar att
            locka utländska investeringar till
          </note>
          <note>
            Sverige? Den debatt som förs i Sverige, med ett mycket starkt
            stöd för medlemskap och en stark uppbackning i riksdagen av tanken
            på medlemskap, har bidragit -- men bara bidragit -- till den förbättring
            vi ser i investeringsströmmarna. En mycket viktig del i detta
            är också enligt min mening den ekonomiska politik som förs.
          </note>
          <note>
            Slutligen vill jag kommentera något som Sten
          </note>
          <note>
            Andersson i Malmö tog upp och som jag glömde.
          </note>
          <note>
            Jag delar helt uppfattningen att narkotikabekämpningen är en
            av de viktigaste frågorna. I detta sammanhang kommer det att bli
            fråga om inte bara polisiärt samarbete utan också samarbete mellan
            tullmyndigheterna. Det samarbetet måste utvecklas och förstärkas,
            och vi har tillsatt en särskild utredning för att just söka finna
            bättre vägar än hittills för att komma till rätta med detta mycket
            besvärliga problem. Jag menar att man inom EG gör detsamma.
          </note>
          <note>
            Anf. 55 STEN ANDERSSON i Malmö (m):
          </note>
          <note>
            Herr talman! Jag vill tacka för svaret på den fråga jag ställde.
            Jag begriper att det i alla länder finns en opinion mot EG, men
            frågan var om den var stor och omfattande. Jag har själv inte
            märkt något i den debatt jag har bevittnat, och statsrådets svar
            är positivt ur den synpunkten.
          </note>
          <note>
            Det är enligt min mening viktigt att vi i dag, innan svenska
            folket går fram till valurnorna och tar ställning för eller emot
            EG, verkligen dryftar alla argument för och emot. Det skulle stärka
            politikerföraktet om det när vi har röstat dyker upp problem och
            frågeställningar som vi rimligtvis borde ha vetat om tidigare.
            Det skulle vara synd om vi efter en eventuell EG-omröstning skulle
            behöva säga: Det hade vi inte en aning om.
          </note>
          <note>
            Jag tycker att statsrådet gjorde en bra redogörelse av vad det
            skulle innebära om vi bara hade frihandelsavtalet och inte var
            fullvärdiga medlemmar av EG.
          </note>
          <note>
            När det gäller knarket är det ett problem att 80 %
          </note>
          <note>
            av vår amfetaminimport -- om man använder det uttrycket -- i
            dag kommer från ett EG-land,
          </note>
          <note>
            Holland. Jag är övertygad om att EG sätter in all kraft för att
            minimera knarkmissbruket.
          </note>
          <note>
            Herr talman! Till sist skulle jag vilja ställa en fråga till
            Gudrun Schyman. Finns det i dag någon annan marknad som är tänkbar
            för svensk industri, i det fall det skulle uppstå problem för
            svenska företag som i dag till stor del exporterar till EG-länderna?
          </note>
          <note>
            Finns det någon annan, alternativ marknad som kan fylla ut det
            gap som i så fall eventuellt kommer att uppstå?
          </note>
          <note type="speaker">
            Anf. 56 HADAR CARS (fp):
          </note>
          <note>
            Herr talman! Gudrun Schyman frågade om det finns några bevis
            för att svensk ekonomi skulle skadas om Sverige ställer sig utanför
            samarbetet inom den europeiska gemenskapen. Hon fick det att låta
            som om det saknades sådan bevis, men så är ju alls inte fallet.
            Vi fick ju 1990 en mycket tydlig erfarenhet av vad detta innebär
            i och med att
          </note>
          <note>
            Sverige då förde en ekonomisk politik som drastiskt skilde sig
            från den politik som förs inom den europeiska gemenskapen, samtidigt
            som det rådde en mycket stor oklarhet om var Sverige skulle stå
            i förhållande till den europeiska gemenskapen. En av grunderna
            till de problem som Sverige för närvarande genomgår är att vi
            alltför länge förde en politik som gick snett mot EG:s och som
            var oklar i fråga om våra relationer till det europeiska samarbetet.
            Det finns alltså bevis. Det är bara för
          </note>
          <note>
            Gudrun Schyman att studera den utveckling som varit under de
            senaste åren så får hon alla de bevis hon behöver.
          </note>
          <note>
            Om Sverige inte vill vara med i den europeiska gemenskapen, kommer
            det då att skada svensk ekonomisk tillväxt? Är det ett hot mot
            svensk ekonomi att hävda att vi skulle kunna få ett mindre välstånd,
            eller t.o.m. ett sjunkande välstånd, om vi inte var med i EG?
            Nej, det är en korrekt sakuppgift. Det är klart att Sverige, om
            svenskarna så önskar, har rätt att ställa sig utanför det ekonomiska
            samarbetet i Europa, att kraftigt skära ner det och inte följa
            med i den utveckling som
          </note>
          <note>
            Europa genomgår. Men det skulle inte ske utan kostnad, och också
            det är en viktig konsumentupplysning till svenska folket. Vill
            vi stå utanför kan vi göra det, men det kommer att kosta oss mycket.
            Det kommer inte att innebära att vi tvingas bo i jordkulor --
            det tror jag inte -- men vi kommer inte att ha samma möjligheter
            att upprätthålla vår levnadsstandard när det gäller skolor, daghem,
            sjukvård, pensioner och annat om vi ställer oss utanför det ekonomiska
            samarbetet.
          </note>
          <note>
            Den möjlighet vi har, Gudrun Schyman, är naturligtvis att komma
            med i ett EES-avtal. Det ökar frihandeln, och det ger oss också
            en mängd andra rörligheter för människor, tjänster och kapital.
            Men något alternativ till EG finns inte. De länder Gudrun Schyman
            talar om som skulle kunna ersätta Europa som marknad är främst
            u-länderna,
          </note>
          <note>
            Japan och Förenta Staterna. Dessa har mycket högre tullar. Vi
            kan sänka våra tullar, om det är det vi vill. Problemet för oss
            är inte att vi inte kan sänka våra tullar, problemet är att de
            länder som står utanför EG har mycket höga tullar, drastiskt höga
            tullar, mot bl.a. svensk export.
          </note>
          <note type="speaker">
            Anf.57 GUDRUN SCHYMAN (v):
          </note>
          <note>
            Herr talman! Det blir svårt att hinna med allt på tre minuters
            repliktid, eftersom alla debattörer just nu tycks debattera med
            mig. Jag skall i alla fall försöka.
          </note>
          <note>
            Jag tror inte, Hadar Cars och Sten Andersson i
          </note>
          <note>
            Malmö, att vi behöver ersätta EG:s marknad med någon annan om
            Sverige inte väljer ett medlemskap i den europeiska unionen. Sverige
            skall ju fortsätta att handla med den europeiska marknaden, precis
            som vi gör nu genom det frihandelsavtal vi har. Det är inte så
            att det plötsligt försvinner. Det är en missuppfattning att gränsen
            mellan Sverige och
          </note>
          <note>
            EG:s inre marknad plötsligt kommer att stängas. Så är det inte.
            Sverige har ett frihandelsavtal, och det fortsätter. Man kan tycka
            att det är otillräckligt, eller man kan tycka att det är tillräckligt.
            Om man tycker att det är otillräckligt kan man försöka utvidga
            det frihandelsavtalet. Jag tror inte att det är så omöjligt. Jag
            tror visst att man kan föra en diskussion om att utvidga frihandelsavtalet.
            Det finns också steg mellan det i dag existerande frihandelsavtalet
            och ett EES-avtal. Man kan utvidga det till att t.ex. omfatta
            tjänster.
          </note>
          <note>
            Det finns olika modeller för detta och alternativa strategier.
            Det är ju inte så att det bara finns en enda väg. Om de nordiska
            länderna samfällt väljer att inte ansluta sig som medlemmar i
            den europeiska unionen, finns de nordiska länderna som ett gemensamt
            handelsområde, som den europeiska unionen naturligtvis också är
            intresserad av att handla med genom ett avtal av något slag eller
            så som nu sker med EFTA-
          </note>
          <note>
            länderna. Det är klart att det finns olika vägar och möjligheter.
          </note>
          <note>
            Det skall bli intressant att se vad som händer i den här diskussionen
            i jämförelse med den diskussion som fördes i Danmark inför medlemskapet
            i EEC, där en knapp majoritet var för.
          </note>
          <note>
            Argumentationstekniskt är det intressant. Man sade då: Danmark
            måste gå med i EEC, annars får vi en väldigt dålig ekonomi, och
            vi får det dåligt över huvud taget. Vår utlandsskuld, som i dag
            är ganska stor, kommer att öka ännu mer. Vår arbetslöshet, som
            i dag är ganska stor, kommer att öka ännu mer. Vår export är mycket
            beroende av
          </note>
          <note>
            EG:s marknad. I dag är Danmarks utlandsskuld högre, i dag har
            man mindre handel med EG:s marknad än vad man hade då, och atbetslösheten,
            som då var 0,9 % är i dag över 10 %. Detta beror inte bara på
            medlemskapet i EEC eller EG, utan det beror också på en massa
            andra faktorer. Men några absoluta konsekvenser av det ena eller
            det andra finns inte.
          </note>
          <note>
            Seriösa ekonomer i långtidsutredningen -- den förra -- har räknat
            på vad ett inträde i EG:s tullunion skulle innebära för Sveriges
            del och vad det innebär att stå utanför med möjlighet att teckna
            alternativa avtal med andra marknader, såsom
          </note>
          <note>
            USA-marknaden, Japanmarknaden, marknaderna i de östeuropeiska
            länderna och marknaderna i tredje världens länder. Man räknade
            ut att en del saker blir dyrare och en del saker blir billigare.
            Det kommer att gå ungefär på ett ut. Sedan dess har
          </note>
          <note>
            Sverige avreglerat sin handel mer, bl.a. har vi tagit bort multifiberavtalet.
          </note>
          <note>
            Det finns inga fakta. Jag efterlyser ekonomiska fakta och alternativa
            strategier. Är regeringen en regering för landet borde man väl
            ändå diskutera vad konsekvensen blir vid ett nej och ha en alternativ
            strategi för detta.
          </note>
          <note type="speaker">
            Anf. 58 Statsrådet ULF DINKELSPIEL (m):
          </note>
          <note>
            Herr talman! Jag vill återkomma till den fråga Sten
          </note>
          <note>
            Andersson i Malmö ställde i sitt första inlägg om för- och nackdelarna
            med ett EG-medlemskap. Jag tror som interpellanten att det är
            viktigt att vi inser att här finns fördelar men också lyfter fram
            de nackdelar som är förenade med att stå utanför EG.
          </note>
          <note>
            Jag tycker att den här debatten mycket väl belyser hur man väldigt
            lätt försöker gå förbi de svårigheter vi skulle ställas inför
            om vi ställer oss utanför EG.
          </note>
          <note>
            Det är viktigt att man har en helhetsbild. Det är viktigt att
            vi konstaterar att ett medlemskap i EG
          </note>
          <note>
            inte är någon dans på rosor och att det förvisso kommer att bli
            en del problem vid anpassningen till
          </note>
          <note>
            EG:s bestämmelser. Jag försökte i går i riksdagen att inventera
            de problem som aktualiseras vid ett medlemskap. Jag tycker att
            det är viktigt att vi har en bild av för- och nackdelarna. Vi
            skall bidra till en allsidig debatt kring dessa frågor. Samtidigt
            är jag övertygad om att man just i ljuset av en sådan allsidig
            debatt skall finna att fördelarna klart överväger nackdelarna.
          </note>
          <note>
            Gudrun Schyman efterlyser alternativ. Ja visst finns det alternativ,
            Gudrun Schyman. Gudrun Schyman har talat om frihandelsavtalet.
            Precis det är alternativet; att stå still. Jag har sagt det. Jag
            sade det tidigare i debatten, och jag är beredd att upprepa det
            flera gånger: Alternativet är att stanna vid ett frihandelsavtal.
            Möjligheterna att utveckla det är med förlov sagt begränsade.
            Det visar erfarenheten. Det finns ingen anledning att tro att
            det kommer att förändras i det här avseendet.
          </note>
          <note>
            Vad blir konsekvenserna av detta? Säg ärligt som det är, att
            detta kommer att kosta samhället ekonomiskt i form av minskade
            investeringar, minskad handel, ett minskat antal jobb. Väljer
            man att ta detta -- utmärkt! Då är det ett beslut av svenska folket
            i demokratisk ordning. Men man skall vara klar över att ett utanförstående
            innebär att vi i det ena, det andra och det tredje avseendet kommer
            att hamna i en sämre ställning än nio av tio västeuropéer i dag
            inom den europeiska marknaden. Vi befinner oss dessutom i en situation
            där det ena central- och östeuropeiska landet efter det andra
            söker en närmare anknytning till EG och i många fall siktar längre
            än till ett frihandelsavtal.
          </note>
          <note>
            Förste vice talmannen anmälde att Gudrun
          </note>
          <note>
            Schyman anhållit att till protokollet få antecknat att hon inte
            ägde rätt till ytterligare inlägg.
          </note>
          <note>
            Anf. 59 STEN ANDERSSON i Malmö (m):
          </note>
          <note>
            Herr talman! Jag skall något kommentera vad
          </note>
          <note>
            Gudrun Schyman sade. Det är synd att hon inte kan göra ett sista
            inlägg.
          </note>
          <note>
            Jag frågade Gudrun Schyman: Vad händer om det visar sig att det
            trots frihandelsavtal uppstår problem för svensk export? Statsrådet
            har ju klart och tydligt sagt att det i så fall blir problem.
            Gudrun
          </note>
          <note>
            Schyman smiter undan frågan och säger att det inte blir några
            problem, och hon nämner inga exempel på tänkbara alternativa marknader.
            Hon säger i stället att de nordiska länderna utgör en stor marknad.
            Efter vad jag vet exporterar i dag svenska företag mycket till
            Norge och Finland, och jag tror inte att den exporten skulle gå
            att öka i någon större omfattning om det skulle visa sig att vi
            inte blir medlemmar i EG.
          </note>
          <note>
            Herr talman! Gudrun Schyman använder ett argument som alltid
            används, nämligen att
          </note>
          <note>
            Danmark hade en arbetslöshet på 0,9 % och en mindre statsskuld
            innan man gick med i EG. Då är den stora frågan fortfarande: Vad
            hade hänt om
          </note>
          <note>
            Danmark inte hade gått med i EG? Hade man då inte haft ännu högre
            arbetslöshet och ännu större statsskuld? Frågan är faktiskt ganska
            intressant.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 12.30 på förslag av förste vice talmannen
            att ajournera förhandlingarna till kl.
          </note>
          <note>
            14.00, då de till dagens bordläggning aviserade propositionerna
            väntades föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            11 § Bordläggning
          </note>
          <note>
            Föredrogs och bordlades
          </note>
          <note>
            Propositionerna
          </note>
          <note>
            1991/92:119 Ombildning av Stadshypotek, m.m.
          </note>
          <note>
            1991/92:143 Godkännande av avtal mellan EFTA-
          </note>
          <note>
            staterna och Tjeckiska och slovakiska federativa republiken
          </note>
          <note>
            1991/92:168 Statligt engagemang för lösning av krisen i Sparbanken
            Första AB
          </note>
          <note>
            Motionerna
          </note>
          <note>
            med anledning av prop. 1991/92:105 Lokal försöksverksamhet med
            finansiell samordning mellan socialförsäkring och hälso- och sjukvård
          </note>
          <note>
            1991/92:So19 av Doris Håvik m.fl. (s)
          </note>
          <note>
            1991/92:So20 av Marianne Carlström m.fl. (s)
          </note>
          <note>
            1991/92:So21 av Hugo Hegeland (m)
          </note>
          <note>
            1991/92:So22 av Ingbritt Irhammar m.fl. (c,m,fp, kds)
          </note>
          <note>
            Finansutskottets betänkanden
          </note>
          <note>
            1991/92:FiU14 Anslag till riksgäldskontoret
          </note>
          <note>
            1991/92:FiU15 Anslag till riksdagens revisorer och deras kansli
          </note>
          <note>
            1991/92:FiU16 Den statliga rationaliseringsverksamheten och revisionen
          </note>
          <note>
            Skatteutskottets betänkande
          </note>
          <note>
            1991/92:SkU24 Undantag från skatteplikt till mervärdesskatt för
            vissa tjänster inom sjukvårdsområdet, m.m.
          </note>
          <note>
            Utrikesutskottets betänkande
          </note>
          <note>
            1991/92:UU15 Internationellt utvecklingssamarbete
          </note>
          <note>
            Jordbruksutskottets betänkanden
          </note>
          <note>
            1991/92:JoU12 Statsbudgeten för budgetåret
          </note>
          <note>
            1992/93 (jordbruksdepartementet)
          </note>
          <note>
            1991/92:JoU13 Statsbudgeten för budgetåret
          </note>
          <note>
            1992/93 (miljö- och naturresursdepartementet)
          </note>
          <note>
            1991/92:JoU14 Vissa skogsfrågor
          </note>
          <note>
            12 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 8 april
          </note>
          <note>
            1991/92:659 av Lars Andersson (-) till näringsminister Per Westerberg
            om den nya konkurrenslagens ikraftträdande:
          </note>
          <note>
            Företagare säger att om man skall anställa fler medarbetare,
            så måste någon efterfråga de varor/tjänster som produceras, vilket
            är naturligt.
          </note>
          <note>
            Med en konkurrenslag som fungerar i praktiken;
          </note>
          <note>
            dvs. att hjälpa entreprenörer och förnyare mot konkurrenssabotörer
            då blir effekten, enligt SPK, att varje person i Sverige får ca
            1.000 kr. mer att handla för VARJE MÅNAD beroende på att priserna
            sjunker. En enorm inkomstförstärkning för oss medborgare, inte
            minst för dem som har det knapert, som pensionärer och barnfamiljer.
            Denna inkomstförstärkning skapar en enorm efterfrågeökning, vilket
            i sin tur skapar efterfrågan hos våra företag här i Sverige och
            detta medför en sund efterfrågan på arbetskraft. Detta utan att
            det kostar staten något.
          </note>
          <note>
            Vi återskapar den sunda konkurrensen som skapade Sveriges välstånd.
          </note>
          <note>
            Ju snabbare den nya konkurrenslagen börjar gälla desto fortare
            får vi de positiva effekterna.
          </note>
          <note>
            Min fråga är: Kommer regeringen att föreslå riksdagen att den
            nya konkurrenslagen börjar gälla fr.o.m. den 1 juli 1992 i stället
            för den 1 januari
          </note>
          <note>
            1993?
          </note>
          <note>
            den 9 april
          </note>
          <note type="speaker">
            1991/92:660 av Bengt Wittbom (m) till finansministern om statens
            bostadsfinansieringsaktiebolag:
          </note>
          <note>
            Regeringen har sedan tillträdet hösten 1991 med stor kraft avreglerat
            bostadsmarknaden. Detta medför också konsekvenser för de olika
            myndigheter och institutioner som skapats för att administrera
            den omfattande regleringen på detta område.
          </note>
          <note>
            Statens bostadsfinansieringsaktiebolag (SPAB) är en av dessa
            institutioner. SPAB genomför en anpassning av verksamheten till
            de nya villkor som gäller genom att utvecklas till en konkurrenskraftig
            aktör på den reguljära bostadsfinansieringsmarknaden. Detta kan
            knappast överensstämma med regeringens ansträngningar i övrigt
            att avveckla statens engagemang på konkurrensutsatta områden.
          </note>
          <note>
            När avser finansministern att vidtaga åtgärder för att genomföra
            en avveckling av statens engagemang i SPAB?
          </note>
          <note>
            13 § Kammaren åtskildes kl. 14.01.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 8 §
          </note>
          <note>
            anf. 37 (delvis),
          </note>
          <note>
            av förste vice talmannen därefter t.o.m.
          </note>
          <note>
            ajourneringen kl. 12.30 och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
