<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--28</head>
          <docDate when="1991-11-20">1991-11-20</docDate>
        </div>
      </front>
      <body>
        <div>
          <note>
            1 § Anmälan om försök med nya debattformer
          </note>
          <note type="speaker">
            Anf. 1 TALMANNEN:
          </note>
          <note>
            I syfte att försöka få mer koncentrerade och livligare debatter
            i kammaren har talmanskonferensen på förslag av talmannen enats
            om att under hösten rekommendera följande.
          </note>
          <note>
            1. Ett huvudanförande bör inte överstiga 10
          </note>
          <note>
            minuter eller i större ärenden 15 minuter.
          </note>
          <note>
            2. Om flera partier står bakom en och samma mening i ett utskottsbetänkande
          </note>
          <note>
            (majoritetsskrivning eller reservation) bör endast en talare
            företräda de berörda partierna såvida inte särskilda skäl föranleder
            annat.
          </note>
          <note>
            3. Replikskiften läggs upp på ett nytt sätt. I varje replikskifte
            deltar endast två talare. Om ledamöterna B och C begär replik
            på ledamoten
          </note>
          <note>
            A:s huvudanförande, blir det först ett replikskifte mellan A
            och B och därefter ett mellan A och C. I
          </note>
          <note>
            varje replikskifte får varje talare liksom hittills två tre-minutersrepliker.
          </note>
          <note>
            Rekommendationen gäller inte för interpellationsoch frågedebatter
            eller för särskilt anordnade debatter. Den kommer därför att få
            sin huvudsakliga tillämpning vid ärendedebatter.
          </note>
          <note>
            Talmanskonferensen hade också förslag om statsrådens deltagande
            i försöket. Men eftersom detta förutsätter ett godkännande av
            regeringen och ett sådant ännu inte har lämnats, tillämpas ovanstående
            tills vidare endast beträfande riksdagsledamöterna.
          </note>
          <note>
            2 § Utökning av antalet suppleanter i utrikesutskottet
          </note>
          <note>
            Valberedningen hade enligt ett till kammaren inkommet protokollsutdrag
          </note>
          <note>
            tillstyrkt att antalet suppleanter i utrikesutskottet skulle
            utökas från 19 till 20.
          </note>
          <note>
            Kammaren biföll denna framställning.
          </note>
          <note>
            3 § Val av suppleant i utrikesutskottet
          </note>
          <note>
            Företogs val av en supplent i utrikesutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            Lena Hjelm-Wallén (s)
          </note>
          <note>
            4 § Avsägelse
          </note>
          <note>
            Talmannen anmälde att förste vice talman Stig
          </note>
          <note>
            Alemyr (s) avsagt sig uppdraget att vara ombud i
          </note>
          <note>
            Europarådets parlamentariska (rådgivande)
          </note>
          <note>
            församling.
          </note>
          <note>
            Kammaren biföll denna avsägelse.
          </note>
          <note>
            5 § Anmälan om kompletteringsval till
          </note>
          <note>
            Europarådets parlamentariska församling
          </note>
          <note>
            Talmannen meddelade att socialdemokratiska riksdagsgruppen på
            grund av uppkommen vakans anmält Mats Hellström som ombud i Europarådets
            parlamentariska (rådgivande) församling efter Stig
          </note>
          <note>
            Alemyr.
          </note>
          <note>
            Talmannen förklarade vald till
          </note>
          <note>
            suppleant i Europarådets parlamentariska
          </note>
          <note>
            (rådgivande) församling
          </note>
          <note>
            Mats Hellström (s)
          </note>
          <note>
            6 § Justering av protokoll
          </note>
          <note>
            Justerades protokollet för den 14 november.
          </note>
          <note>
            7 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Redogörelse
          </note>
          <note>
            1991/92:3 till utrikesutskottet
          </note>
          <note>
            Meddelande om samlad votering
          </note>
          <note>
            Talmannen meddelade att näringsutskottets betänkanden NU4, NU1,
            NU2 och NU3 samt arbetsmarknadsutskottets betänkanden AU1,
          </note>
          <note>
            AU2 och AU3 skulle avgöras i ett sammanhang efter avslutad debatt.
          </note>
          <note>
            8 § Teckning av aktier m.m. i Nordbanken
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            ip &gt; 1991/92:NU4 Teckning av aktier m.m. i
          </note>
          <note>
            Nordbanken (prop. 1991/92:21).
          </note>
          <note type="speaker">
            Anf. 2 ROLF L NILSON (v):
          </note>
          <note>
            Fru talman! Jag skulle kunna inleda med den gamla klyschan att
            ''oförberedd som jag är har jag blivit ombedd att säga några ord
            i den här frågan''.
          </note>
          <note>
            Det handlar alltså formellt sett om statens garanti och om ett
            kapitaltillskott till Nordbanken på 5,2
          </note>
          <note>
            miljarder. Detta är ett utslag av den finanskris som
          </note>
          <note>
            Sverige befinner sig mitt uppe i och som inleddes med krascher
            i finansbolag för ett eller ett och ett halvt år sedan.
          </note>
          <note>
            Krascher i stora banker är ett stort och allvarligt samhällsproblem.
            Samhället drabbas på många olika sätt, och enskilda drabbas på
            en mängd olika sätt. Detta går ut över seriösa lånekunder, som
            hamnar i svårigheter genom att utrymmet för nya lån begränsas.
            Det går ut över små och medelstora företag, som har ett skriande
            behov av riskvilligt kapital. Aktieägarna, stora som små, drabbas.
          </note>
          <note>
            Risken är också uppenbar att spararna får vara med och betala
            genom att gapet mellan utlånings- och inlåningsräntor görs så
            stort som möjligt när bankerna sedan skall sanera sin ekonomi.
            Eftersom staten i princip inte kan tillåta att åtminstone stora
            banker går i konkurs, får skattebetalarna, slutligen, ytterst
            ställa upp när staten tvingas göra räddningsaktioner i form av
            kapitaltillskott, garantier, villkorslån eller vad det nu kan
            vara.
          </note>
          <note>
            Det vi ser i Sverige med Nordbankskraschen är en del av ett internationellt
            fenomen och kommer inte som en överraskning. Det här har börjat
            i USA.
          </note>
          <note>
            Det har drabbat Japan, Storbritannien och
          </note>
          <note>
            Frankrike. Det har drabbat våra nordiska grannländer. För tio
            år sedan hände något liknande en bankkrasch i Danmark. Det kan
            ses som en sorts upptakt till de här problemen.
          </note>
          <note>
            Det vi ser är en följd av 80-talets spekulationsekonomi, framför
            allt de våldsamma spekulationerna på fastighetsmarknaden. Det
            hänger samman med den snabba avregleringen av den svenska kreditmarknaden.
            De här spekulationerna byggde på antagandet att fastighetspriserna
            skulle öka mycket snabbare än inflationen och räntorna och att
            detta -- så verkade det -- skulle fortsätta i evighet. Det antagande
            som gjordes var korrekt under en begränsad tidsperiod.
          </note>
          <note>
            Priser på fastigheter mångdubblades på kort tid. På fyra år ökade
            aktievärdet på börsnoterade fastighetsbolag med 300 %.
          </note>
          <note>
            Men inte ens den mest blåögde optimist kunde väl tänka att detta
            skulle fortsätta i evigheter. Detta var en bubbla, en hårt uppumpad
            ballong, och i det ögonblick priserna på fastigheter vände nedåt
            skulle bubblan spricka. Man kunde också anta att de som slutgiltigt
            skulle drabbas var de som hade finansierat det hela och inte kunde
            dra sig ur.
          </note>
          <note>
            Detta har alltså drabbat Nordbanken. Det är den svenska bank
            som framför allt har hamnat i klistret och i skottgluggen. Det
            har den gjort delvis därför att det är en statlig bank, därför
            att det rör sig om en svag kapitalbas och därför att riksdagen,
            som en följd av internationella överenskommelser, har beslutat
            att kapitalbasen i banker skall vara minst
          </note>
          <note>
            8 %.
          </note>
          <note>
            Den svaga kapitalbasen och de stora kreditförluster man har gjort
            gör det nödvändigt med ett kapitaltillskott på ca 5,2 miljarder.
            Vi får i alla fall anta att detta är fallet. Det märkliga är nämligen
            att det inte verkar finnas någon beräkning på hur stort kapitaltillskott
            som behövs, åtminstone inte utanför bankens dörrar. Enligt uppgift
            hade inte den gamla regeringen något sådant underlag.
          </note>
          <note>
            Enligt uppgift har inte den nya regeringen något sådant skriftligt
            underlag. Något sådant skriftligt underlag har inte heller redovisats
            för näringsutskottet vid de utfrågningar som har gjorts under
            beredningen av det här ärendet.
          </note>
          <note>
            Fru talman! Detta är synnerligen märkvärdigt och synnerligen
            anmärkningsvärt.
          </note>
          <note>
            Regeringen säger att det är dess fasta övertygelse att staten
            inte bör äga en bank. Man vill ha fribrev, fullmakt från riksdagen,
            att sälja ut statens aktieinnehav i Nordbanken. Man säger att
            detta är en principiell syn. Det skulle väl betyda att det i sig
            inte har med Nordbankens affärer att göra, men i debatten har
            åsikten framförts, att just på grund av att Nordbanken är en statlig
            bank har den hamnat i den knipa den befinner sig i och att Nordbankens
            dåliga affärer är ett argument för att staten inte skall äga en
            bank.
          </note>
          <note>
            Jag instämmer inte i den bedömningen. Frågan om staten skall
            äga en bank och hur mycket staten skall äga i en bank eller banker
            kan diskuteras förutsättningslöst, men bankkrisen varken lägger
            till eller drar ifrån den här diskussionen någonting.
          </note>
          <note>
            Det är inte så att bankkriser -- det internationella fenomenet
            -- har drabbat statligt ägda banker mer än andra banker. Tvärtom
            är privatägda banker snarare överrepresenterade.
          </note>
          <note>
            Vad som gör Nordbanken sårbar, som kanske har försatt Nordbanken
            i den situation den befinner sig i, är att ägaren, staten, har
            haft ambitionen att göra
          </note>
          <note>
            Nordbanken till den tredje verkligt stora affärsbanken och att
            man på grund av stämningarna på marknaden och på grund av detta
            krav har gett sig in i verksamheter som främst har gått ut på
            att öka volymen, att vinna kunder. Där har, litet förenklat sagt,
            kundernas kvalitet och kreditvärdighet kommit i andra hand, efter
            strävan att öka utlåningsvolymen och skaffa sig marknadsandelar.
          </note>
          <note>
            Den rimliga frågan är snarast: Vad skall den statliga banken
            syssla med? Skall den statliga banken vara en bank som konkurrerar
            med och är lika stor och stark som de privata affärsbankerna?
            Eller skall den statliga banken styra över till en allemansbank,
            en bank som betjänar småsparare, som har god service åt småsparare
            och som inte ger sig ute på äventyrligheter? Jag håller på att
            det senare bör vara inriktningen för Nordbanken.
          </note>
          <note>
            Det finns många oklarheter i Nordbankens affärer, framför allt
            koncentrerade kring affärerna med
          </note>
          <note>
            Nobel Industrier AB och Gamlestaden AB. Dessa affärer bör utredas
            ordentligt, opartiskt och snabbt och redovisas för allmänheten,
            innan riksdagen beslutar om ett kapitaltillskott. Jag tycker att
            detta är en självklarhet.
          </note>
          <note>
            Man måste ställa frågan: Vad har tillsynsmyndigheterna, bankinspektionen
            och finansinspektionen, gjort under den här framväxande finanskrisen?
            Att man har agerat aktivt i det akuta krisläget för några månader
            sedan är väl dokumenterat, men vad har man gjort innan dess? Ja,
            skall vi ta nuvarande chefen för finansinspektionen Anders Sahlén
            på orden, kan vi säga det snabbt och lätt i ett ord: Ingenting.
            Man har inte ansett sig böra eller kunnat göra någonting.
          </note>
          <note>
            Vi tycker att detta är märkvärdigt, och det föranleder oss att
            understryka vårt krav i den motion som vi har skrivit, att bankinspektionens
            och finansinspektionens roll i framväxten av bankkrisen och i
            finanskrisens förlopp måste utredas. Finns det brister i rutinerna,
            i det sätt på vilket man har strävat efter att leva upp till sitt
            reglemente, till de bestämmelser man skall följa, måste de bristerna
            i organisationen rättas till. Om regelverket är otillräckligt
            måste detta skärpas.
          </note>
          <note>
            Fru talman! Med det här anförda vill jag yrka bifall till meningsyttringen
            till betänkandet som är inlämnad av mig och dessutom bifall till
            reservation
          </note>
          <note>
            1 av Ny Demokrati, som med litet andra formuleringar kräver en
            offentlig redovisning av
          </note>
          <note>
            Nordbankens affärer.
          </note>
          <note type="speaker">
            Anf. 3 BENGT DALSTRÖM (nyd):
          </note>
          <note>
            Fru talman! Nordbankens situation i den finansiella krisen har
            varit föremål för en relativt allsidig belysning i näringsutskottet
            mot bakgrund av regeringens proposition i frågan. Bl. a har vi
            haft hearingar med Björn Wahlström, Hans Dalborg från Nordbanken,
            statssekreterare Olle Wästberg, finansinspektionens Anders Sahlén
            och ordföranden i Bankföreningen Curt G Olsson.
          </note>
          <note>
            Mot bakgrund av de förutsättningar som redovisats har vi inom
            Ny Demokrati ingen anledning att motsätta oss regeringens förslag
            i propositionen om teckning av aktier och att garantera den aktuella
            nyemissionen samt att sälja statens aktier i
          </note>
          <note>
            Nordbanken, men vi kan inte reservationslöst medverka i detta
            beslut. Det finns enligt vår uppfattning flera motiv till att
            titta närmare på såväl handläggningen av ärendet som framtida
            konsekvenser, kopplat till såväl banken som oss konsumenter och
            insättare.
          </note>
          <note>
            Beträffande händelseförloppet har föregående talare också varit
            inne på att det finns behov av ytterligare information. När det
            gäller kapitaltillskottet finner vi i Ny Demokrati att det är
            anmärkningsvärt att näringsutskottet skall behandla och ta ställning
            till propositionen utan att ha fått ta del av något siffermaterial.
            Denna information och handläggningen i övrigt bör inte bara vara
            en sak mellan de inblandade parterna, i detta fall banken och
            finansinspektionen. Det är dock våra skattepengar det gäller.
            Därför hoppas vi på riksdagens bifall till vår reservation, där
            vi begär att regeringen presenterar en utredning om händelseförloppet
            och de ekonomiska förhållandena i övrigt i Nordbanken.
          </note>
          <note>
            Troligen har vi inte heller sett slutet på den finansiella krisen
            då det gäller bankerna, kanske också försäkringsbolagen. Därför
            är det viktigt att ta lärdom av Nordbanksaffären. Sunt förnuftsmässigt
            ser vi i Ny Demokrati det som angeläget att omgående utreda möjligheterna
            till en förebyggande kontroll för undvikande av framtida statsingripanden,
            där vi skattebetalare i slutändan får gå in som hjälpgumma och
            reda upp en kanske självförvållad bankkris.
          </note>
          <note>
            I dag finns det ett krav på 8 % kapitalbas i bankerna. Säkert
            kan man också komma fram till vissa nyckeltal då det gäller bankernas
            kreditportföljer och fördelningen av säkerheter i fastigheter,
            aktier och obligationsinnehav etc. I
          </note>
          <note>
            dagens läge har tillsynsmyndigheten, i detta fall finansinspektionen,
            uppenbarligen inte haft möjligheter att fortlöpande följa bankens
            kreditvärdighet i det avseendet, utan bara genom den kontrollerbara
            kapitalbasen på 8 %. Därför har
          </note>
          <note>
            Ny Demokrati i ett andra motionsyrkande begärt att riksdagen
            ger regeringen i uppdrag att utreda frågan om en bättre förebyggande
            kontroll av bankernas kreditgivning.
          </note>
          <note>
            Självfallet har den aktuella finansiella krisen, som allmänheten
            upplevt den i samband med
          </note>
          <note>
            Nordbanksaffären och Första Sparbankens krissituation, utlöst
            stor oro hos alla människor med sparade pengar i bankerna. Därför
            vill vi att riksdagen skall ge regeringen i uppdrag att snarast
            utreda frågan om ett säkert insättarskydd, främst inriktat mot
            spararna. Det visar sig nu att regeringen redan har en sådan lösning
            under arbete och har utlovat en departementspromemoria i ärendet
            som skall presenteras i början av 1992.
          </note>
          <note>
            Därför är vi i nuläget beredda att när det gäller vårt yrkande
            om insättarskydd ansluta oss till utskottets ställningstagande
            i denna del. Självfallet kommer vi att noga bevaka att resultatet
            av arbetsgruppens arbete verkligen presenteras i början av 1992
            -- det finner vi synnerligen angeläget.
          </note>
          <note>
            Fru talman! Innan kammaren tar ställning och röstar i frågorna
            kring Nordbanken vill jag avslutningsvis betona att näringsutskottet
            inte --
          </note>
          <note>
            och därmed inte heller kammaren -- fått någon skriftlig redogörelse
            för händelseförloppet eller någon ekonomisk dokumentation i
          </note>
          <note>
            Nordbankenaffären. Det är ett förhållande som vi i
          </note>
          <note>
            Ny Demokrati finner synnerligen anmärkningsvärt.
          </note>
          <note>
            Fru talman! Med anknytning till de anförda synpunkterna yrkar
            jag bifall till våra reservationer, dels om utredning kring förhållandena
            kring
          </note>
          <note>
            Nordbanken i fråga om händelseförlopp och kapitaltillskott, dels
            om en förebyggande kontroll av bankernas kreditgivning.
          </note>
          <note type="speaker">
            Anf. 4 ROLF DAHLBERG (m):
          </note>
          <note>
            Fru talman! I propositionen om Nordbanken föreslår regeringen
            att staten skall teckna sin andel av den nyemission som styrelsen
            i Nordbanken har föreslagit på totalt 5,1 miljarder kronor. Statens
            ägarandel i banken är som bekant ca 70 %. Det betyder att statens
            andel i nyemissionen blir 3,6
          </note>
          <note>
            miljarder kronor.
          </note>
          <note>
            Dessutom föreslås i propositionen att staten som huvudägare skall
            garantera att nyemissionen till övriga aktieägare kommer till
            stånd. Man skall alltså garantera det beloppet. Förhoppningsvis
            skall staten slippa att betala de ca 1,5 miljarder kronor det
            är fråga om i det fallet. Det här förslaget överensstämmer med
            det förslag som den tidigare socialdemokratiska regeringen hade
            utarbetat strax före regeringsskiftet.
          </note>
          <note>
            Vi kan nu konstatera att det råder politisk enighet om att staten
            måste fullgöra de här ekonomiska åtagandena.
          </note>
          <note>
            För att inte skada tilltron till det svenska bankväsendet och
            finansväsendets stabilitet är det angeläget att bankens ägare,
            oavsett vem det är, i en krissituation i bankväsendet tar ansvaret
            och ser till att man fullgör sina förpliktelser och i ordnade
            former sanerar och omstrukturerar verksamheten.
          </note>
          <note>
            Samtidigt är det när staten är ägare viktigt att man ser upp
            så att man inte genomför en räddningsaktion på ett sådant sätt
            att den statligt ägda banken får konkurrensfördelar framför övriga
            banker som konkurrerar på marknaden.
          </note>
          <note>
            I debatten kring Nordbankenaffären har det framförts olika synpunkter
            på storleken av statens engagemang. En del har hävdat att behovet
            av nytt ägarkapital är ännu större än det belopp vi nu diskuterar.
            Man menar att banken snart kommer tillbaka till regering och riksdag
            för att man behöver mer pengar. Andra däremot har hävdat att den
            nya bankledningen har tagit till i överkant och på det viset har
            skaffat sig möjlighet att få ett bättre konkurrensläge gentemot
            konkurrenterna på bankmarknaden.
          </note>
          <note>
            Utskottet har vid behandlingen av ärendet, som innefattar en
            rad utfrågningar av personer som har insikt i banksystemet i Sverige
            -- det framgår också av utskottsbetänkandet, där det finns redogörelser
            för utfrågningarna -- inte fått några indikationer på att detta
            skulle vara ett för stort belopp. Inte heller från den andra sidan
            har man hävdat detta. Vi har inte heller fått indikationer på
            att beloppet är för litet och att vi så att säga kommer att få
            nya krav från banken. Utskottet har därför godtagit de beräkningar
            som banken har gjort och som ligger till grund för regeringens
            framställning.
          </note>
          <note>
            Regeringen begär som ni har sett dessutom ett bemyndigande att
            längre fram, när bankens situation har stabiliserats och det från
            affärsmässig synpunkt är lämpligt, sälja ut statens aktier i
          </note>
          <note>
            Nordbanken. Alla partier har ställt sig bakom det utom vänsterpartiet,
            som i en motion och i en meningsyttring i utskottet har motsatt
            sig detta.
          </note>
          <note>
            Vänsterpartiets tro på statligt ägande av banker har tydligen
            inte rubbats av smällen för Nordbanken.
          </note>
          <note>
            Rolf L Nilson sade i sitt anförande att det faktum att det var
            just Nordbanken som råkat så illa ut inte beror på att det är
            staten som är ägare till banken.
          </note>
          <note>
            Jag skulle vilja hävda att det är precis vad det gör,
          </note>
          <note>
            Rolf L Nilson. Det är Nordbanken, som har staten som anonym huvudägare,
            och Första Sparbanken, som över huvud taget inte har någon ägare,
            som har drabbats i särklass värst. Jag tror att de flesta människor
            inser att i en bank som har många privata ägare, som så att säga
            vakar över hur bankledning och bankstyrelse fungerar får man trycket
            på ögat på ledningen på ett helt annat sätt än i en bank med en
            anonym ägare.
          </note>
          <note>
            Vänsterpartiet har också fört fram krav på en oberoende utredare
            av den s.k. Nobelaffären. Det har man konstigt nog satt som villkor
            för statens medverkan i nyemissionen. Nobelaffären är ju bara
            en liten del av Nordbankenkrisen, men den har man av någon anledning
            fastnat för.
          </note>
          <note>
            Det kravet avvisar utskottet och pekar på att börsstyrelsen har
            tillsatt en utredning om just
          </note>
          <note>
            Nobel Industrier AB. När den föreligger får Rolf L
          </note>
          <note>
            Nilson säkert möjlighet att ta del av den. Det har för övrigt
            tillsatts också andra utredningar, som också kommer att lägga
            fram sina resultat och där man får den här affären belyst.
          </note>
          <note>
            Ny Demokrati vill ha en utredning om händelseförloppet i Nordbanken
            liksom grunderna för det beräknade kapitaltillskottet. Här har
            utskottet pekat på att det är naturligt att den instans som statsmakterna
            har tillsatt, nämligen finansinspektionen, får söka skapa ökad
            klarhet i de missförhållanden som kan ha medverkat till att banken
            nu har hamnat i den här situationen.
          </note>
          <note>
            Det är naturligtvis lätt att kritisera den tidigare bankinspektionens
            arbete. Vi har vid behandlingen i utskottet funnit att organisationen
            i den tidigare bankinspektionen och inriktningen av dess arbete
            inte har varit bra när det gällt just den typ av kriser som kan
            uppstå i banker och finansbolag. Men vi har också fått en mycket
            ingående redogörelse för hur man nu omorganiserar finansinspektionen
            med inriktning på att klara ut just den typ av problem som vi
            nu diskuterar. Det är utskottets majoritets mening att den omorganisation
            som har gjorts i finansinspektionen gör att den i framtiden kommer
            att ha betydligt större möjligheter att utföra sitt arbete som
            kontrollorgan. Men -- och det är viktigt -- vi skall aldrig räkna
            med att någon statlig inspektion kan följa varje kreditärende
            i det dagliga arbetet ute i bankerna. Det kan heller inte vara
            meningen.
          </note>
          <note>
            Det utredningskrav som ställs stöter naturligtvis på patrull
            av rent legala skäl. Det går inte att mot de lagar som bankerna
            arbetar under begära att de skall lägga alla papper på bordet
            och avslöja hur affärskontakter med kunderna har varit och vilka
            resultaten har blivit. Därför har utskottets majoritet avvisat
            de krav som Ny Demokrati och vänsterpartiet har framfört i denna
            del.
          </note>
          <note>
            Fru talman! Hur kunde då dessa enorma kreditförluter uppkomma
            utan att någon ansvarig slog larm i tid? Den frågan har diskuterats
            livligt i massmedia de senaste månaderna av bankmän, finansanalytiker,
            politiker och många andra. Några huvudorsaker kan utkristalliseras
            ur den debatten.
          </note>
          <note>
            De omfattande kreditförlusterna de senaste åren har sin grund
            i att flera banker under 1980-talet har etablerat sig på en ny
            marknad, företagssektorn, och till den gruppen hör Nordbanken.
            Brister i erfarenhet och kunnande om vad företagande är har varit
            orsaken till den alltför lättvindiga kreditgivningen, hävdar somliga.
            Andra säger att den överlikviditet som uppstod i bankerna vid
            överhettningen av den svenska ekonomin under
          </note>
          <note>
            1980-talet ledde till ett starkt tryck på bankledningarna att
            låna ut pengar på ett allt vidlyftigare sätt till finans- och
            fastighetsbolag. Vi fick en lånekarusell där panterna ständigt
            rakade i höjden och där ingen riktigt tog ansvaret för att stoppa
            karusellen. Andra bedömare hävdar att huvudorsaken till bankkrisen
            är att avregleringen på kreditmarknaden ledde till att det blev
            alltför lätt att sälja pengar. Andra åter har pekat på att skatteomläggningen
            i kombination med avregleringen gjorde att man fick den här våldsamma
            svängen i hela kreditväsendet.
          </note>
          <note>
            Beträffande ansvarsfrågan, fru talman, tycker jag att det finns
            all anledning att här i riksdagen slå fast att bankstyrelsen och
            bankledningen har det fulla ansvaret för vad som har hänt, oavsett
            vilka omständigheter i övrigt som har bidragit till den uppkomna
            krissituationen.
          </note>
          <note>
            Fru talman! Med det anförda yrkar jag bifall till utskottets
            hemställan och avslag på reservationen från Ny Demokrati. Jag
            avvisar också den meningsyttring som vänsterpartiet har fogat
            till betänkandet.
          </note>
          <note type="speaker">
            Anf. 5 ROLF L NILSON (v):
          </note>
          <note>
            Fru talman! Rolf Dahlberg sade att det rådde enighet om att staten
            skall uppfylla sina skyldigheter som ägare och att staten i ett
            större perspektiv inte kommer ifrån att i sista hand ställa upp
            som garant när stora banker och deras betalningssystem är hotade.
            Det är något som vi kan vara överens om. Men det är lika självklart
            att staten inte villkorslöst och på relativt dåligt beslutsunderlag
            skall ställa upp och uppfylla sina skyldigheter. Det kan inte
            vara rätt mot den allmänhet som vi som riksdagsledamöter representerar.
          </note>
          <note>
            Av Rolf Dahlbergs anförande har framgått att det inte föreligger
            någon redovisning i egentlig mening av hur stort kapitaltillskott
            som egentligen behövs i Nordbanken. Rolf Dahlberg sade också att
            vissa aktörer på marknaden har sagt att det föreslagna beloppet
            är för stort och gynnar Nordbanken.
          </note>
          <note>
            Andra har sagt att beloppet är för litet och att det finns risk
            för att Nordbanken begär mer.
          </note>
          <note>
            Om vi i riksdagen skall fatta beslut i en fråga som rör ett betydande
            antal miljarder kronor, så anser jag att det skall finnas ett
            beslutsunderlag som med en säkerhet på låt oss säga 1 miljarder
            kronor när ligger till grund för beslutet. Någon sådan säkerhet
            finns inte. I stället föreligger det muntliga uppgifter som man
            får tro på eller inte. Jag tycker det är ytterst otillfredsställande
            att fatta beslut på en sådan grund.
          </note>
          <note>
            Rolf Dahlberg sade också att det är egendomligt att vänsterpartiet
            har lyft fram just Penser-affären,
          </note>
          <note>
            Gamlestaden Nobel, som är en liten del av
          </note>
          <note>
            Nordbankens problem. Men den affären utgör en betydande del av
            kreditförlusterna. Det är den utlösande faktor som har lett fram
            till detta ärende.
          </note>
          <note>
            Frågan har debatterats mycket, och många har ställt sig undrande.
            Är det här ett sätt av banketablissemanget att manövrera ut Erik
            Penser, har man frågat sig. Eller finns det andra skäl bakom det
            hela? Utredningar som påbörjats har stoppats.
          </note>
          <note>
            Nu pågår det också utredningar, varför regeringen, om den tar
            initiativ till ytterligare en utredning, inte behöver låta den
            utredningen göra allt från grunden. Det går att sammanställa resultat
            som redan föreligger. Men det är enligt min mening ändå regeringens
            skyldighet att göra ett utredningsarbete.
          </note>
          <note type="speaker">
            Anf. 6 ROLF DAHLBERG (m):
          </note>
          <note>
            Fru talman! Det är inte riktigt som Rolf L Nilson säger att utskottet
            inte har någon uppfattning om det rimliga i det belopp på nyemissionen
            som propositionen nu anger. Vid behandlingen i utskottet har vi
            haft möjlighet att bl.a. träffa den nuvarande ledningen för Nordbanken,
            dvs. dess verkställande direktör och styrelseordförande. De har
            redovisat hur beräkningarna har gjorts med utgångspunkt i de kapitaltäckningskrav
            som statsmakterna ställer på bankledningen och med bankens beräknade
            kreditförluster under detta år.
          </note>
          <note>
            Dessa uppgår till ca 9 miljarder kronor. Från dessa utgångspunkter
            kan man beräkna storleken på det tillskott av kapital som man
            har behov av. Det ligger självklart i sakens natur att ingen exakt
            kan ange detta belopp, eftersom det är fråga om kreditförluster
            som så att säga ligger i tiden löpande framåt. Självklart har
            man fortfarande dessa lån utestående. Banken får göra en bedömning
            av vilka de krediter som har givits som är i riskzonen.
          </note>
          <note>
            Jag tycker att utskottet ändå av den nuvarande bankledningen
            har fått en god beskrivning av den nuvarande situationen. Det
            underlaget är tillräckligt för att riksdagen skall kunna fatta
            ett beslut i ärendet i dag. Det är att kräva litet för mycket
            när det sägs att regeringen antingen tidigare eller också nu i
            efterhand skall göra en fullständig utredning om alla detaljer
            som lett till den nuvarande situationen för Nordbanken.
          </note>
          <note type="speaker">
            Anf. 7 ROLF L NILSON (v):
          </note>
          <note>
            Fru talman! Det vore väl magstarkt om det var som
          </note>
          <note>
            Rolf Dahlberg sade, att vi inte hade någon uppfattning alls om
            hur mycket pengar som
          </note>
          <note>
            Nordbanken behöver. Vi har uppgifter från bankledningen om storleken
            på beloppet. Men det är bara deras egna ord. Det finns egentligen
            inget skriftligt beslutsunderlag, varken hos den gamla eller den
            nya regeringen. Jag är ledsen att behöva upprepa det. Inte heller
            förelåg det någon sådan redovisning vid utfrågningarna i näringsutskottet.
          </note>
          <note>
            Låt mig så övergå till frågan om fullmakt för regeringen att
            sälja ut Nordbanken. I mitt inledningsanförande sade jag att jag
            inte ansåg det vara motiverat. Det finns ingenting i bankkrisen
            som säger att det här är ett problem för statligt ägda banker.
            Det är kanske inte ens ett problem för banker med ett diffust
            ägarskap, som Rolf
          </note>
          <note>
            Dahlberg kallade det.
          </note>
          <note>
            Stadshypotek har såvitt jag förstår klarat sig hyfsat i den här
            härvan. Man skärpte sina kreditkrav relativt tidigt under krisens
            uppseglande. Det är ett exempel på ett finansinstitut som har
            ett mycket diffust ägarskap.
          </note>
          <note>
            Det är ingen brådska som motiverar att regeringen ges fullmakt
            att sälja ut Nordbanken. I
          </note>
          <note>
            propositionen sägs att en utförsäljning kan ske tidigast om ett
            par år. Uppenbarligen ser man framför sig möjligheten att erbjuda
            utländska ägare att komma med i bilden. Det kräver i så fall att
            bundna aktier görs om till fria aktier tillsammans med en del
            andra förändringar som görs, och det tar som sagt tid.
          </note>
          <note>
            Jag kan inte dela uppfattningen att Nobellaffären är en liten
            del av Nordbankens problem. I stället är den en betydande del
            i problemen.
          </note>
          <note>
            Jag vill också lyfta fram problemen med inspektionen och tillsynen.
            Jag kräver inte en granskning av bankinspektionens och finansinspektionens
            agerande bara därför att jag vill vara efterklok och leta efter
            fel, utan jag gör det därför att jag anser att man skall lära
            sig att förbättra rutiner samt undvika liknande händelser i fortsättningen,
            om det nu är möjligt.
          </note>
          <note>
            Jag har framför mig en artikel från Financial Times som behandlar
            den nordiska bankkrisen. I artikeln påpekas att det har varit
            brister i tillsynen. Man citerar Anders Sahlén, som säger detsamma
            och nämner att det nu har gjorts organisatoriska förändringar.
          </note>
          <note type="speaker">
            Anf. 8 ROLF DAHLBERG (m):
          </note>
          <note>
            Fru talman! I frågan om utförsäljning av
          </note>
          <note>
            Nordbanken är Rolf L Nilson och hans parti isolerade. De tycks
            vara kvar i den kommunistiska tron på att allt sköts bäst av staten.
            Det går naturligtvis inte att övertyga Rolf L Nilson om motsatsen,
            och därför lämnar jag den frågan därhän.
          </note>
          <note>
            Beträffande kapitaltillskottets storlek sade jag att utskottets
            ledamöter, genom de utfrågningar som ägt rum och på annat sätt,
            har fått en ganska klar bild av situationen. Det föreslagna beloppet
            är nog det rimliga belopp som man i dagsläget kan bedöma att staten
            som ägare bör gå in med för att ge banken en chans att restaurera
            verksamheten och kunna arbeta igen de förluster den har gjort.
            Om riksdagen skulle säga nej till detta kapitaltillskott, så går
            ändå inte Nordbanken i konkurs. Men den tvingas dra ned på verksamheten
            och bli en liten provinsbank som aldrig ges möjlighet att arbeta
            tillbaka förlusterna. Det är sanningen. Därför anser jag det rimligt
            att tillföra banken det kapital som har föreslagits. Jag tror
            också att beloppets storlek såvitt kan bedömas är den rätta. Rolf
            L
          </note>
          <note>
            Nilson sade att tillskottet måste vara på 1 miljard kronor när
            rätt avvägt. Det tror jag faktiskt att det är.
          </note>
          <note>
            Jag tror att vi kan vara överens om att inspektionen tidigare
            inte har fungerat bra. Den omorganisation som nu har gjorts av
            hela inspektionen, där man bl.a. har tagit in särskild kompetens
            för att studera orsakerna till kreditförlusterna, kommer med all
            sannolikhet att göra att inspektionen blir mycket effektivare
            och ges större möjligheter att lyckas i det framtida arbetet.
            På den punkten tror jag trots allt att vi är överens.
          </note>
          <note type="speaker">
            Anf. 9 ROLF L NILSON (v):
          </note>
          <note>
            Fru talman! Det är inte en låsning i någon sorts gammal kommunistisk
            syn på det här som gör att jag finner det omotiverat att ge regeringen
            fullmakt att sälja ut Nordbanken. I mitt inledningsanförande underströk
            jag att man bör undersöka om staten skall äga banker, hur mycket
            den skall äga och vilken typ av banker det skall vara. Min bedömning
            var att det kanske inte är rimligt eller ens lämpligt att staten
            på det sätt som man har gjort i fråga om
          </note>
          <note>
            Nordbanken försöker konkurrera och genom volymökningar slå sig
            in bland de två tre största affärsbankerna.
          </note>
          <note>
            Problemet för mig är att jag inte tycker att det är sakligt grundat
            att begära en fullmakt för utförsäljning. Krisens upprinnelse
            och utfall motiverar inte att man gör sig av med aktieinnehavet
            i Nordbanken. Det motiverar snarare att man blir en aktiv och
            mer bestämd ägare. Det står också fullständigt klart att det inte
            är någon brådska med att ge regeringen en eventuell fullmakt.
          </note>
          <note>
            Det är enligt min uppfattning obegripligt att inte representanter
            för bankinspektionen vid sina informella träffar med den nya och
            gamla ledningen för Nordbanken -- det kan ha varit i samband med
            luncher eller frukostar -- har diskuterat frågan om
          </note>
          <note>
            Nordbankens affärer. Det borde tydligt och klart ha utsagts att
            bankens affärer håller på att gå åt skogen. Jag utgår från att
            det är klokt och förnuftigt folk som styr och leder bank- och
            finansinstitut. De kan omöjligen ha trott att Nordbankens ''affärer''
          </note>
          <note>
            skulle bära för evigt.
          </note>
          <note>
            För cirka tio år sedan var det en bankkrasch i
          </note>
          <note>
            Danmark till följd av att -- som det sades --
          </note>
          <note>
            kapitalmarknaden avreglerades. Det fanns ett uppdämpt lånebehov,
            och bankerna blev vårdslösa i sin kreditgivning. Den här kraschen,
            som var väl känd, borde man ha dragit lärdom av. Det finns också
            exempel på banker och andra som visserligen har reagerat sent,
            men ändå i tid. Eftersom det är bankinspektionens skyldighet att
            slå vakt om sundheten i systemet, menar jag bestämt att bankinspektionen
            borde ha reagerat tidigare.
          </note>
          <note type="speaker">
            Anf. 10 BENGT DALSTRÖM (nyd):
          </note>
          <note>
            Fru talman! Jag har inte velat ge mig in så mycket i den här
            debatten, men jag gör det nu avslutningsvis. För en gångs skull
            är vi överens med vänstern i en sakfråga, nämligen att näringsutskottet
            har utrett en fråga som riksdagen kommer att fatta beslut om och
            som saknar dokumenterat underlag. Det bygger på muntliga framställningar
            från berörda parter. Det gäller skattepengar och således stora
            belopp på flera miljarder kronor.
          </note>
          <note>
            Jag vill avslutningsvis uttrycka förhoppningen att varken näringsutskottet
            eller riksdagen fortsättningsvis skall låta nöja sig med att komma
            fram till ett bifall när det gäller problem och frågor utan att
            ha det skriftliga och dokumenterade underlag som enligt min uppfattning
            -- framförd i reservationen -- verkligen behövs, i denna och andra
            frågor.
          </note>
          <note type="speaker">
            Anf. 11 ROLF DAHLBERG (m):
          </note>
          <note>
            Fru talman! Jag skall inte heller förlänga debatten.
          </note>
          <note>
            Jag vill ändå säga till Bengt Dalström att det är litet förvånande
            att Ny Demokrati har ställt kravet att man skall få en kartläggning
            av händelseförloppet bakåt samt att resultatet av utredningen
            skall bli offentligt. Det skulle betyda att vi struntar i allt
            vad banksekretessen heter. Vi skulle då lämna ut enskilda personer,
            företagare och andra till allmänheten. Jag har svårt att tro att
            detta egentligen är meningen med Ny Demokratis framställan. Ni
            måste ha tänkt litet för hastigt i ivern att få veta så mycket
            som möjligt om orsakerna. Jag har då tolkat Ny Demokratis avsikter
            på bästa sätt. Efter att ha fått en förklaring borde ni inse att
            ni ställer ett orimligt krav.
          </note>
          <note>
            Fru talman! Jag vill även ta upp den andra delen i reservationen
            under mom. 6, där man begär en utredning om ett insättarskydd.
            Detta hoppar nu
          </note>
          <note>
            Bengt Dalström av här. Bengt Dalström, ni har i utskottet fått
            uppgifter om att regeringen har tillsatt en arbetsgrupp som sysslar
            med dessa frågor. Ni reserverade er ändå i utskottet, och hoppar
            av det nu. Det finns ingen logik i den hanteringen. Det medför
            bara att ni belastar utskottet med arbete och kammaren med onödiga
            yrkanden. Det är bättre att man hoppar av sina yrkanden redan
            i utskottet när man är tillgodosedd.
          </note>
          <note type="speaker">
            Anf. 12 BENGT DALSTRÖM (nyd):
          </note>
          <note>
            Fru talman! Rolf Dahlberg funderade över underlaget och varför
            vi inte låter oss nöja med detta. Bankerna har sin sekretess och
            finansinspektionen har sin. Men är det inte så att även näringsutskottet
            arbetar under sekretess? Vi borde åtminstone kunna få den mer
            detaljerade redovisningen skriftligen oss tillhanda för att kunna
            fortsätta en diskussion med de berörda parterna.
          </note>
          <note>
            Jag kanske är ute och cyklar litet grand, men jag har för mig
            att vi arbetar under sekretess.
          </note>
          <note>
            När det gäller insättarskyddet är vi överens och borde kanske
            enligt Rolf Dalbergs uppfattning ha dragit tillbaka vår reservation.
            Vi ville dock inte göra det. Vi ville i det här sammanhanget också
            påpeka tidsaspekten. Från regeringens sida har man lovat att detta
            skall vara genomfört till början av år 1992. Vi vill verkligen
            betona detta. Det är vad jag har att säga i den frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            9 § Utrikeshandel
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU1 utrikeshandel.
          </note>
          <note type="speaker">
            Anf. 13 ROLF L NILSON (v):
          </note>
          <note>
            Fru talman! Detta betänkande bygger på motioner om utrikeshandel
            från förra riksdagsperioden. En del av dessa motioner ger med
            dagens politiska maktförhållanden ett litet egendomligt intryck.
            Det har lett fram till en ganska summarisk behandling av motionskraven.
            Jag tycker att det är viktigt.
          </note>
          <note>
            För min del har jag valt att ta upp ett par frågor som jag tycker
            är grundläggande och som vänsterpartiet tillsammans med miljöpartiet
            och i viss mån även centerpartiet tog upp under förra riksdagsperioden.
          </note>
          <note>
            Jag hoppas att vi kan fortsätta att driva frågan tillsammans
            med centern även under den här perioden. Vi har betonat behovet
            av att internationella handelsregler i det internationella handelsutbytet
            införa begränsningar i en i övrigt fri handel. Begränsningarna
            skall bygga på miljöhänsyn och sociala hänsyn.
          </note>
          <note>
            När det gäller miljöhänsynen förstår jag genom redovisningar
            från det svenska arbetet i GATT och
          </note>
          <note>
            Uruguay-rundan att frågan har drivits förtjänstfullt och framgångsrikt
            av den svenska delegationen, i viss mån av Anita Gradin. Det tycker
            jag är mycket bra. Det arbetet måste intensifieras. Det verkar
            dock vara svårare att få ett hänsynstagande till sociala förhållanden
            än till miljö och hälsa.
          </note>
          <note>
            Jag tycker att det är oerhört viktigt att sociala hänsynstaganden
            förs in på ett ansvarsfullt sätt om man skall kunna nå framgång
            i avregleringar på t.ex. tekoområdet och andra områden där utvecklingsländer
            och de nya demokratierna i
          </note>
          <note>
            Östeuropa genom billig arbetskraft har möjlighet att konkurrera.
            Den konkurrensen måste vi tillåta som ett uttryck för solidaritet.
            Konkurrensen måste dock ske på ett sådant sätt att den utgår ifrån
            acceptabla sociala villkor. Det får inte vara fråga om barnarbete
            och orimliga arbetsmiljöer. Det här är välkända synpunkter från
            debatten om svenskt skydd för tekoindustrin. Vi i vänsterpartiet
            tycker att det är riktigt att man går från generella skydd till
            att föra in sådana här mer rimliga hänsynstaganden.
          </note>
          <note>
            Det jag har talat om har mest handlat om importen.
          </note>
          <note>
            Den andra sidan måste emellertid också tas i beaktande, nämligen
            vår export. I det internationella handelssamarbetet bör det föras
            in begränsningar och förbud mot export av sådana produkter som
            inte är tillåtna i det egna landet av miljöskäl, hälsoskäl och
            andra skäl. Man skall inte tillåta det man brukar kalla för miljödumpning
            eller ekologisk dumpning. Enligt vad jag förstår finns det i samband
            med FNs miljökonferens i Rio starka krafter för att de rika länderna
            skall binda sig för något sådant. De internationella handelskamrarna
            har i sin miljö-charta t.ex. sagt att när man investerar och bygger
            upp verksamheter i tredje världen skall man tillämpa det egna
            landets miljölagar och miljöregler. Det är alltså en viljeinriktning
            som jag tycker är positiv. Det är i den riktningen man måste arbeta.
          </note>
          <note>
            I betänkandet är en gemensam miljö- och vänsterpartimotion inom
            detta område behandlad.
          </note>
          <note>
            Den handlar om vårt gamla krav på förbud mot export av kärnteknisk
            utrustning. Jag skall inte tala speciellt länge om detta -- det
            är ett välkänt krav.
          </note>
          <note>
            Argumenten är att vi har beslutat att avveckla kärnkraften och
            att vi har markerat att kärnkraftsteknologi inte är förenlig med
            ett tryggt, miljövänligt samhälle och en miljövänlig produktion.
            Med denna markering är det ologiskt och orimligt att vi, enligt
            principen att vi inte bör sälja till andra det vi inte själva
            vill ha eller bedömer som icke säkert, tillåter svenska företag
            att exportera kärnkraftsteknologi och kärnteknisk utrustning till
            andra länder.
          </note>
          <note>
            Med det anförda yrkar jag bifall till den meningsyttring som
            finns i anslutning till betänkandet.
          </note>
          <note type="speaker">
            Anf. 14 KARIN FALKMER (m):
          </note>
          <note>
            Fru talman! Jag yrkar bifall till utskottets hemställan och avslag
            på vänsterpartiets meningsyttring. I näringsutskottets betänkande
            om utrikeshandeln behandlas motioner som väckts under tidigare
            riksmöten då det rådde ett annat styrkeförhållande i riksdagen
            och då regeringen var en annan än i dag.
          </note>
          <note>
            Bl.a. har borgerliga parti- och kommittémotioner passerat utskottet
            utan att föranleda vare sig tillkännagivanden eller reservationer.
          </note>
          <note>
            Även om det ryggmärgsmässigt bär mig emot att behandla motionerna
            på detta något summariska sätt, tröstar jag mig med att skälet
            är så entydigt glädjande för moderata samlingspartiet, folkpartiet,
            centern och kds, nämligen att vi i dag har en borgerlig regering.
          </note>
          <note>
            Handelns betydelse för välståndsutvecklingen i vårt land och
            i alla andra länder i världen kan knappast överdrivas. Genom handeln
            stärks inte bara ländernas ekonomier utan handeln öppnar också
            dörrarna för samarbete och utbyte på många andra områden. Inte
            minst är det kontakterna som uppstår människor emellan som är
            värdefulla.
          </note>
          <note>
            Den fria handeln för som ringar på vattnet med sig kunskapsspridning
            och åsiktsutbyte som banar väg för demokratisk utveckling. Den
            samverkan som handeln skapar mellan fria ekonomier, företag och
            människor ger både ökat välstånd och de bästa förutsättningarna
            för varaktig fred.
          </note>
          <note>
            För de fattiga länderna är ökade möjligheter till handel särskilt
            betydelsefullt. Den mest effektiva hjälp som de rika länderna
            kan ge dem är att underlätta för dem att bedriva handel med just
            de varor som de är bra på att producera. Det är den bästa, ja
            kanske rent av den enda vägen till en bättre levnadsstandard för
            befolkningen i dessa länder. Det effektivaste bistånd vi kan ge
            dem är därför att motarbeta protektionismen.
          </note>
          <note>
            Förhållandet är detsamma för de länder i Europa som under lång
            tid varit avskärmade bakom järnridån och utsatta för det planekonomiska
            experiment som lett till stagnation och armod. En fungerande handel
            kan verksamt bidra till omställningen mot marknadsekonomi och
            demokrati och vända utvecklingen i de länder som lidit under kommunismens
            röda fana.
          </note>
          <note>
            När det gäller de baltiska staterna har Sverige ett alldeles
            särskilt ansvar att som nära grannland befrämja handelsutbytet
            våra länder emellan. De handelsavtal som utrikesministern nyligen
            undertecknade mellan Sverige och var för sig
          </note>
          <note>
            Estland, Lettland och Litauen innebär viktiga markeringar för
            ett ökat handelsutbyte våra länder emellan.
          </note>
          <note>
            I Sveriges strävan att stödja Baltikum och länderna i Centraleuropa
            är nya steg mot frihandel de som kan ge viktig draghjälp i förändringsprocessen
            mot marknadsekonomi.
          </note>
          <note>
            Fru talman! Det är inte bara utvecklingsländer och forna öststater
            som är beroende av att utrikeshandeln fungerar. Det gäller även
            i högsta grad vårt eget land. För Sverige är det ett centralt
            intresse att en så omfattande global frihandel som möjligt säkerställs.
          </note>
          <note>
            Som litet land är Sverige beroende av att den internationella
            frihandeln fungerar och av att svenska företag kan verka utomlands.
          </note>
          <note>
            Handelshinder och antidumpingsregler kan slå hårt mot svensk
            industri och därmed mot vår ekonomi och vårt välstånd. Frihandel
            är en förutsättning för att vi skall kunna hävda oss gentemot
            de stora handelsblocken.
          </note>
          <note>
            Det är därför oerhört betydelsefullt för Sverige att förhandlingarna
            som sker inom ramen för GATT-
          </note>
          <note>
            avtalet lyckas. När vi nu diskuterar detta betänkande är Uruguayrundan
            inne i sin slutfas.
          </note>
          <note>
            Mer än fem års arbete för att åstadkomma fungerande regler för
            att öka den globala frihandeln skall vara avslutade i december.
          </note>
          <note>
            I dagens situation, med den allmänna lågkonjunktur som råder
            världen över, behövs den stimulans som en friare världshandel
            skulle ge.
          </note>
          <note>
            Uruguayrundan är inne i slutspurten och vi kan bara innerligt
            hoppas att ett avtal kan undertecknas i december.
          </note>
          <note>
            EG är Sveriges viktigaste marknad. Natten mellan den 21 och 22
            oktober avslutades EES-
          </note>
          <note>
            förhandlingarna. Efter bara två år och med hållen tidsplan fördes
            därmed det mest omfattande avtal någonsin i hamn. Detta är både
            den gamla regeringens och den nyas förtjänst.
          </note>
          <note>
            Det ligger ett stort värde och en styrka i att EES-
          </note>
          <note>
            förhandlingarna hela tiden har haft brett parlamentariskt stöd.
            Jag vill gärna här ge Anita
          </note>
          <note>
            Gradin en särskild eloge för hennes mycket framgångsrika arbete
            i denna process.
          </note>
          <note>
            Inom kort kommer avtalet att paraferas och det kommer, om tidsplanen
            håller, att undertecknas av alla de 19 EG- och EFTA-länderna kring
            årsskiftet.
          </note>
          <note>
            Den 1 januari 1993 får Sverige därmed del av EGs inre marknad.
          </note>
          <note>
            Även om Sverige redan i dag har en väl fungerande handel med
            EG, så innebär EES stora förändringar och fördelar. När det gäller
            varusidan öppnas den internationella upphandlingen på hela EG-
          </note>
          <note>
            marknaden för svenska företag. En väsentlig del av de hinder
            för fria varurörelser mellan de nordiska läderna som finns i dag
            kommer att undanröjas genom EES-avtalet. EG--EFTA-samarbetet har
            härigenom åstadkommit mer än vad som kunnat uppnås i det nordiska
            samarbetet.
          </note>
          <note>
            Handeln kommer att avregleras i och med borttagandet av de tekniska
            handelshindren. EES
          </note>
          <note>
            får också som effekt att möjligheterna att exportera tjänster,
            t.ex. transporter, bank- och försäkringstjänster blir bättre.
          </note>
          <note>
            Förändringarna kommer, förutom tillgång till en större marknad,
            även att innebära en tuffare konkurrens för våra svenska företag.
            Det kan inte nog understrykas hur viktigt det är att de svenska
            småföretagen noga förbereder sig inför både EES
          </note>
          <note>
            och EG-medlemsskapet.
          </note>
          <note>
            Även vi politiker bör skaffa oss ökad kunskap i ämnet. I morgon
            kl. 13.00 finns den chansen för alla intresserade. Då ger regeringen
            information om
          </note>
          <note>
            EES-avtalet i andrakammarsalen.
          </note>
          <note>
            Det råder bred enighet i riksdagen om Sveriges medlemsansökan
            till den europeiska gemenskapen.
          </note>
          <note>
            För Sverige innebär EES-avtalet en nödvändig språngbräda mot
            EG-medlemskapet.
          </note>
          <note>
            I regeringsförklaringen slås fast att regeringen med all kraft
            kommer att verka för att Sverige snarast möjligt blir fullvärdig
            medlem. Målet är att ett svenskt medlemskap i den europeiska gemenskapen
            skall bli verklighet den 1 januari
          </note>
          <note>
            1995.
          </note>
          <note>
            Fru talman! När det gäller vänsterpartiets synpunkter kan jag
            bara konstatera att frihandelstanken inte står i någon motsatsställning
            till arbetet för att komma till rätta med miljöproblemen.
          </note>
          <note>
            Regeringen har i regeringsförklaringen uttalat att
          </note>
          <note>
            FNs roll i miljövårdsarbetet måste stärkas och regeringen avser
            att ta initiativ till en bred diskussion om internationella miljöregler
            för handeln.
          </note>
          <note>
            I förhandlingarna kring den internationella handelspolitiken
            gäller för GATT-avtalet att det omfattar regler till skydd för
            hälsa, miljö och säkerhet. Inom frihandelns ram kan farliga produkter
            stoppas.
          </note>
          <note>
            I EGs regelverk och i EES-avtalet slås tydligt fast att hänsynen
            till miljö, hälsa och säkerhet inte får äventyras när den gemensamma
            marknaden genomförs.
          </note>
          <note>
            Eftersom vänsterpartiet säger sig vilja värna om miljön blir
            förbudsivern när det gäller export av kärnteknik närmast obegriplig.
            Svensk kärnkraftsteknologi tillhör den mest framgångsrika i världen.
            Genom att exportera kunskap, kompetens, säkerhet och högteknologiska
            produkter inom kärnteknikområdet kan Sverige verksamt bidra till
            säkrare kärnkraftverk i världen och till en tryggare miljösituation
            i vår omvärld.
          </note>
          <note>
            Samtidigt kan vi bidra till välståndsutvecklingen.
          </note>
          <note type="speaker">
            Anf. 15 ROLF L NILSON (v) replik:
          </note>
          <note>
            Fru talman! Jag tar upp det sista först. Jag tycker inte att
            export av svensk kärnkraftsteknologi är att bidra till bättre
            miljö och bättre teknik. När man nu i Tyskland försöker komma
            till rätta med sitt energislöseri och sina miljöproblem, förorsakade
            av fossilbaserad produktion av energi och el, är det ganska intressant
            att se att man inte väljer utbyggnad av kärnkraft, utan man väljer
            i huvudsak den väg som den internationella miljörörelsen, den
            svenska miljörörelsen och faktiskt den svenska riksdagen har valt,
            nämligen att i huvudsak satsa på energieffektivisering, på sparande.
            Jag tycker att det är ett uppmuntrande tecken.
          </note>
          <note>
            Karin Falkmer är, trots att hon är frihandelsvän, utan några
            större förbehåll beredd att krypa innanför EGs tullmurar. Det
            är väl ett opartiskt konstaterande, tycker jag, att EG genom sin
            protektionism har varit ett problem vid genomförandet av Uruguayrundan.
            EG bedriver i allmänhet, i sin handel med u-länder, en mycket
            tveksam politik. Det kan också konstateras att det inte finns
            någon självklar harmoni mellan frihandel och miljöhänsynstagande.
            Såvitt jag förstår har det krävts ett mycket hårt arbete, mot
            ett mycket starkt motstånd, att föra in miljö, säkerhet och skyddsaspekter
            i de internationella handelsavtalen.
          </note>
          <note>
            Industrin vill inte ha detta. Det är tveksamt om de övre klasserna
            i u-länderna vill ha det, när de vill öka sitt välstånd.
          </note>
          <note>
            Ett internationellt ansvarstagande, insikt om att det enda som
            håller är långsiktigt hållbar produktion och välståndsökning,
            gör att vi måste vara offensiva i våra krav på att slå vakt om
            miljöhänsynen, att föra in dem på allt fler områden. Men vi måste
            också ställa krav när det gäller att slå vakt om sociala hänsyn.
          </note>
          <note type="speaker">
            Anf. 16 KARIN FALKMER (m) replik:
          </note>
          <note>
            Fru talman! Miljösituationen och situationen för handeln i de
            länder där vänsterns idéer har härskat och där handeln har stått
            stilla förskräcker.
          </note>
          <note>
            Avslöjandena i samband med de planekonomiska ländernas kollaps
            talar sitt tydliga språk. Nog måste väl även vänsterpartiet i
            Sverige dra lärdom av den stagnation som den kommunistiska ideologin
            har resulterat i i länder som nu har övergivit vänsteridéerna.
            De följder för miljön som vänsterns planekonomisystem har lett
            till är minst sagt förfärande.
          </note>
          <note>
            Jag har siffror som gäller kärnkraftens situation just i dag.
            Det finns 324 kärnkraftverk. Under 1990 togs nio nya i bruk. Som
            jag ser det finns det allt skäl vi världen att den svenska kärntekniken,
            som är säker och högteknologiskt effektiv, får en god chans. Fick
            vänsterns förbudspolitik råda skulle såväl miljösituationen som
            möjligheten att producera elenergi under säkrare former försämras.
            I
          </note>
          <note>
            säkerhetshänseende och ur miljösynpunkt är vänsterns inställning
            förkastlig. Jag ser det faktiskt som omoraliskt att förmena andra
            länder chansen att dra nytta av svensk kärnteknologi när det gäller
            att producera elektricitet på ett säkert sätt.
          </note>
          <note type="speaker">
            Anf. 17 ROLF L NILSON (v) replik:
          </note>
          <note>
            Fru talman! Det senaste förstår jag var en del av
          </note>
          <note>
            Karin Falkmers allmänt religiöst färgade politiska uppfattningar
            när det gäller frihandel, utbyggnad av kärnkraft och liknande
            ting. Jag föredrar, med all respekt för religiösa uppfattningar,
            en mer materiellt, sakligt grundad syn på tingen.
          </note>
          <note>
            Jag kan när det gäller utbyggnad av kärnkraft konstatera att
            Karin Falkmer representerar ett extremistparti, som vill satsa
            på en ohämmad kärnkraftsutbyggnad och är fullständigt ensamt om
            detta. Jag vet förstås inte riktigt var Ny Demokrati står. Det
            är möjligt att ni har fått en bundsförvant.
          </note>
          <note>
            Det får kommande riksdagsdebatter utvisa. Men den svenska riksdagen
            har faktiskt med överväldigande majoritet uttalat sig för avveckling
            av kärnkraften, ett uttalande grundat på att den inte är säker.
            Det är inget långsiktigt hållbart sätt att producera energi. Då
            är det ologiskt att vi skall
          </note>
          <note>
            ''kursa ut'' detta på världsmarknaden, till folk i en nödsituation.
            Det är inte bara ologiskt, det är omoraliskt också.
          </note>
          <note>
            Jag tycker att man skulle ta en seriös debatt om de problem som
            den fria europeiska marknaden skapar. Det förs en sådan debatt
            i EG-länderna, inom EG-kommissionen, där man inser att de ökade
            marknaderna, den tillväxt som den fria marknaden ger upphov till,
            måste tyglas. Den måste ledas in på uthålliga, miljövänliga banor,
            annars spränger man taket för vad naturen tål. Det är hårda ingrepp
            och hårda regleringar som man måste vidta.
          </note>
          <note type="speaker">
            Anf. 18 KARIN FALKMER (m) replik:
          </note>
          <note>
            Fru talman! Jag tycker faktiskt att Rolf L Nilson skall vara
            ganska tacksam och glad över att Sverige är på väg in i EG. Utvecklingen
            av miljöreglerna inom EG är en ständigt pågående process. Som
            medlem kan Sverige fullt ut medverka i den processen. Vi kan bidra
            till en förbättrad miljösituation även i de gamla planekonomiländerna.
            Där bedriver EG ett mycket omfattande arbete i dag.
          </note>
          <note>
            Som jag sade i mitt inledningsanförande innebär frihandelssystemet
            ökat välstånd. Handelsutbyte medför en bättre ekonomi och skapar
            resurser som kan användas i miljöarbetet. Onödiga inskränkningar
            i frihandeln, som vänsterpartiet är förespråkare för, leder i
            rakt motsatt riktning. De ekonomiska möjligheterna att värna om
            miljön krymper om handelsutbytet minskar för de fattiga länderna.
            Särskilt de fattiga länderna i tredje världen skulle stå som förlorare,
            om regler innebärande ökade handelshinder skulle införas enligt
            vänsterns modell.
          </note>
          <note>
            Talmannen anmälde att Rolf L Nilson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 19 ANITA GRADIN (s):
          </note>
          <note>
            Fru talman! Det handelspolitiska betänkande som kammaren nu behandlar
            visar att vi har många viktiga frågor på dagordningen: EES-avtalet
            är i hamn; från GATT-förhandlingarna sänds för första gången på
            länge optimistiska tongångar;
          </note>
          <note>
            utvecklingen i Öst- och Centraleuropa inger både bekymmer och
            glädje -- viktiga steg tas där i riktning mot demokrati och marknadsekonomi.
          </note>
          <note>
            Sverige är en handelsberoende nation, och därför måste vår handelspolitik
            främja våra relationer till alla delar av världen. Utan ett starkt
            GATT har små länder som Sverige svårt att hävda sina handelspolitiska
            intressen. Förstärkta och utvidgade GATT-regler är också viktiga
            för att förhindra att de regionala liberaliseringsprocesserna
            inom och utom Europa blir exklusiva och inåtvända.
          </note>
          <note>
            På sistone har jag alltså fått en del positiva rapporter med
            budskap att förhandlingsarbetet blivit konkret. Uruguayrundan
            går mot slutet av sitt femte år. Vi får hoppas att det här betyder
            att allt fler regeringen insett sitt politiska ansvar för att
          </note>
          <note>
            Uruguayrundan slutförs vid årsskiftet, eftersom man nu tagit
            fatt i frågor som immaterialrätt, tjänstehandel och investeringar,
            som ju vid sidan av jordbruket är svåra frågor. Skälet till att
            tiden snart rinner ut är att det 1992 blir presidentval i USA
            och intresset där självfallet kommer att ägnas helt andra frågor.
            Likaså kommer förändringar att ske inom
          </note>
          <note>
            EG-kommissionen. Jag vet att de svenska förhandlarna är pådrivande.
            Nu är det bara att hoppas att de får gehör hos sina kolleger den
            här gången.
          </note>
          <note>
            Fru talman! Som konsumenter blir vi mer och mer medvetna om miljön.
            Även på handelspolitikens område måste miljön få bättre genomslag.
            Där håller jag helt med Rolf L Nilson. Tyvärr är frågetecknen
            alltför många på vilket sätt och i vilken omfattning de multilaterala
            handelsreglerna är tillämpliga på olika typer av miljöåtgärder.
            De här frågetecknen måste rätas ut för att undvika osäkerhet.
            Då tror jag också att vi kan undvika svårlösta handelstvister,
            som vi med jämna mellanrum råkar ut för i dag. Här måste GATT
            bli betydligt mer aktivt än i dag, så att man gifter ihop handel
            och miljö. Det är viktigt att klara ut hur handelsreglerna kan
            förstärkas och hur man kan komplettera dem för att vi skall kunna
            ta hänsyn till miljöfrågornas växande betydelse. Här är det också
            glädjande att den kommande internationella miljökonferensen kommer
            att ta itu med dessa frågor. Jag tror också att det skulle betyda
            väldigt mycket om man på den kommande
          </note>
          <note>
            Unctadkonferensen kunde ha miljöaspekterna med i det samarbete
            som vi skall ha med utvecklingsländerna.
          </note>
          <note>
            Fru talman! Vi gläder oss åt att EES-avtalet har seglats i hamn.
            Vi kommer på detta sätt att kunna delta i världens största marknad
            med 380 miljoner människor. Vi kommer med samtidigt som EG
          </note>
          <note>
            självt inför den inre marknaden. Mandatet från riksdagen att
            svenska medborgare och företag skall kunna delta och ha samma
            möjligheter och rättigheter som medborgare och företag i EG är
            därmed tillgodosett.
          </note>
          <note>
            Jag vill tacka Karin Falkmer för det erkännande jag fick. Jag
            håller med om att det har haft stor betydelse i förhandlingarna
            att vi har haft ett brett politiskt samarbete och att EFTA-delegationen
            och regeringarna har fungerat så bra tillsammans. Nu gäller för
            oss att lotsa avtalet genom riksdagen i tid.
          </note>
          <note>
            Jag hoppas att den begäran som EG-domstolen riktat till kommissionen
            om att få ha en hearing inte kommer att medföra förseningar i
            arbetet.
          </note>
          <note>
            Paraferingen blir tydligen framflyttad från den 18
          </note>
          <note>
            november till någon gång vid årsskiftet. Även om tidtabellen
            är snäv, hoppas jag att regeringskansliet ändå skall orka med
            att få fram en proposition i tid.
          </note>
          <note>
            Fru talman! För oss här i riksdagen gäller att vi mycket snart
            bestämmer oss för vår egen organisation. Vi socialdemokrater ställer
            oss bakom förslaget att riksdagen skapar ett nytt utskott, ett
            EES-utskott. Skall riksdagen kunna hantera det största avtal Sverige
            någonsin ha slutit måste vi ha en bra organisation. Då ser jag
            att ett nytt utskott är nödvändigt. Det handlar nämligen om att
            få en helhetssyn, med andra ord att få balans i lagstiftningsarbetet.
            Vi behöver ett beslut om detta före jul för att på detta sätt
            kunna få ett utskott organiserat fram till den 1 februari.
          </note>
          <note>
            Slutligen några ord om informationen. Genom
          </note>
          <note>
            EES-avtalet anses EFTA-länderna få tillträde till
          </note>
          <note>
            75 % av EG-marknaden. Nu behöver vi alla lägga ned ett stort
            arbete för att tala om vad EES-avtalet betyder på olika områden
            i samhället. Vi är på god väg att tänka europeiskt i vårt politiska
            handlande, men avtalet måste föras ut på bredden. Det kan vi göra
            samtidigt som vi ger information om vad ett
          </note>
          <note>
            EG-medlemskap kommer att betyda. På det sättet kan vi föra en
            parallell debatt fram till folkomröstningen, som vi förhoppningsvis
            skall kunna ha 1994 och bli medlemmar i EG 1995.
          </note>
          <note type="speaker">
            Anf. 20 NIC GRÖNVALL (m):
          </note>
          <note>
            Fru talman! Jag har många gånger från denna talarstol yttrat
            mig i frågan rörande GATT och gett mitt varma stöd för, den handel
            i internationell regim som GATT erbjuder. Precis som Karin
          </note>
          <note>
            Falkmer som representant för regeringskoalitionen och Anita Gradin
            för oppositionen har framfört stöder ju Sverige varmt en framgång
            i GATT-
          </note>
          <note>
            rundan. Jag vill emellertid särskilt belysa en frågeställning
            i den situation som nu råder, för att om möjligt få instämmanden
            från andra partier i denna speciella fråga.
          </note>
          <note>
            Det hinder som det i varje fall talas mest om för framgången
            med Uruguayrundan gäller jordbrukspolitiken. GATT nödvändiggör
            att man kommer fram till en gemensam regim för jordbrukshandel
            så att verkliga världsmarknadspriser kan etableras. För att åstadkomma
            en gemensam regim måste de stora aktörerna på livsmedelshandelsmarknader
            komma överens om en jordbrukspolitik. Det har inte lyckats hittills.
            Det finns nu efter samtal mellan
          </note>
          <note>
            Jacques Delors och president Bush tecken som tyder på att den
            politiska viljan har ökat men att metoderna ännu inte har kommit
            på bordet. Min uppfattning är att vi från svensk sida, från riksdagens
            och regeringens sida, kan ge ett kraftfullt bidrag till lösningen
            av de återstående problem som måste lösas under de kommande månaderna,
            om vi i en sådan här debatt förklarar oss beredda att låta svensk
            jordbrukspolitik och svensk livsmedelshandel anpassas till för
            det första den europeiska lösning som blir nödvändig för att en
            verklig uppgörelse inom ramen för GATT skall kunna uppnås och
            för det andra den blivande
          </note>
          <note>
            GATT-reglering som kommer att styra etableringen av världsmarknadspriser.
          </note>
          <note>
            När det gäller den här frågan står jordbrukets egna organisationer
            på denna sida. Det är mycket viktigt, och det bör inte försummas
            att man från politiskt håll utnyttjar den situationen.
          </note>
          <note>
            Jag skulle gärna vilja se att t.ex. Hadar Cars, som kan dessa
            frågor väl, på folkpartiets vägnar uttryckte sitt stöd för att
            man från svensk sida i dag gör en markering -- gärna i denna debatt
            -- att vi är beredda att vidta de förändringar som är nödvändiga
            och att ta det steg som kan demonstrera denna beredskap.
          </note>
          <note>
            Den andra frågan vill jag ta upp därför att jag är skyldig riksdagen
            det. Jag har sedan 1982 varje gång dessa frågor behandlats yrkat
            på råvaruavtalens avskaffande. Jag vill gärna vara traditionen
            trogen och gör så även i dag.
          </note>
          <note>
            I detta betänkande visar utskottet för första gången att man
            inser att råvaruavtalen är till skada för de u-länder som avtalen
            ursprungligen tillskapades för att stödja.
          </note>
          <note>
            Jag vänder mig nu särskilt till Anita Gradin, som ju har sluppit
            ifrån ministerbördorna och kan agera litet friare. Det är nu dags
            för svensk politik att slutligen i den UNCTAD 8-konferens som
            förestår ta ställning för ett avståndstagande från råvaruavtalens
            många misslyckanden. Det är nog egentligen bara i-ländernas stolthet
            som gör att detta ämne fortfarande förekommer på
          </note>
          <note>
            UNCTAD 8:s dagordning. Det vore på tiden att det avfördes.
          </note>
          <note>
            Till sist, fru talman, bör man i denna debatt väl utveckla behovet
            av ett EES-utskott. Det behovet utgör en del av handelsdebatten
            i så måtto att när ett EES-avtal har kommit till stånd och den
            formella propositionen har antagits av riksdagen, kommer det att
            finnas ett fortlöpande behov av riksdagsinsatser när det gäller
            den beredningsprocess som kommer att påbörjas inom
          </note>
          <note>
            EES regim redan före 1993. Det är naturligtvis väldigt viktigt
            från handelspolitisk synpunkt att riksdagen då är representerad
            av ett utskott, som inte bara har speciella insikter i EES-juridiken,
            utan även har en organisation som möjliggör det effektiva utskottsarbete
            som denna situation kräver.
          </note>
          <note>
            Vi biträder alltså tanken på ett EES-utskott. Jag tycker att
            den tidsram för tillsättandet som Anita
          </note>
          <note>
            Gradin pekade på, nämligen att utskottet skall tillsättas innan
            propositionen läggs fram, är rimlig.
          </note>
          <note>
            Detta innebär dock inte ett ställningstagande till huruvida detta
            EES-utskott skall permanentas eller övergå till förhandlingspart
            i EG-förhandlingar o.d., utan det innebär bara ett ställningstagande
            till behovet av ett effektivt och kompetent utskott under EES-tiden.
          </note>
          <note type="speaker">
            Anf. 21 HADAR CARS (fp):
          </note>
          <note>
            Fru talman! Det pågår för Sverige utomordentligt viktiga förhandlingar:
            de nu avslutade förhandlingarna om EES-avtalet, de alltjämt pågående
            förhandlingarna om GATT-avtalet och de förhandlingar om svenskt
            medlemskap i den europeiska gemenskapen, som vi hoppas snart skall
            komma till stånd.
          </note>
          <note>
            Alla dessa olika, men också delvis sammanlänkande, förhandlingar
            motiverar enligt min mening mycket starkt att det inrättas ett
            särskilt utskott här i riksdagen för att på ett rätt sätt hantera
            i första hand EES-arbetet och på sikt EG-
          </note>
          <note>
            frågorna. Jag ställer mig bakom de påpekanden som i detta sammanhang
            har gjorts av Anita Gradin och Nic Grönvall.
          </note>
          <note>
            Till Nic Grönvall vill jag säga att jag självfallet är medveten
            om att ett avtal med GATT av det slag som vi hoppas få se också
            måste innebära betydande ansträngningar till förändringar i olika
            avseenden även i vårt land. Jag kan garantera att om avtalet får
            en sådan utformning som vi gemensamt arbetat för, kommer inte
            mitt parti att motsätta sig den typen av förändringar.
          </note>
          <note type="speaker">
            Anf. 22 ROLF L NILSON (v)
          </note>
          <note>
            Fru talman! Eftersom Nic Grönvall ställer direkta frågor har
            han rätt att få svar även från riksdagens minsta parti.
          </note>
          <note>
            När det gäller frågan om GATT och värdet av att föra GATT-förhandlingarna
            i hamn, har jag vid flera tillfällen deklarerat vänsterpartiets
            övertygelse om att detta är nödvändigt för att undvika hotet om
            ett handelskrig. Det har på jordbruksområdet gjorts markeringar
            av Annika
          </note>
          <note>
            Åhnberg i den här frågan. Vi har båda konstaterat att jordbruksfrågornas
            lösning är avgörande för att
          </note>
          <note>
            GATT-rundan skall kunna föras i hamn.
          </note>
          <note>
            Konsekvensen av detta måste innebära att vi i
          </note>
          <note>
            Sverige är beredda att ta de konsekvenser och stödja de åtgärder
            inom svensk jordbrukspolitik som är nödvändiga för att uppfylla
            GATT-avtalet. I
          </note>
          <note>
            första hand måste vi underlätta för att GATT-
          </note>
          <note>
            avtalet skall få en lycklig lösning, och sedan måste vi följa
            upp åtgärderna även på det jordbrukspolitiska området.
          </note>
          <note>
            När det sedan gäller frågan om ett EES-utskott, nöjer jag mig
            med att markera att vi alla är intresserade av en effektiv, bra
            och allsidig hantering av EES-avtalet fram till dess beslut fattas.
            Ett särskilt EES-utskott är enligt vår uppfattning en intressant
            möjlighet. Jag nöjer mig med detta så länge.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            10 § Utvinning av sand och olja på kontinentalsockeln
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU2 Utvinning av sand och olja på kontinentalsockeln.
          </note>
          <note type="speaker">
            Anf. 23 ROLF L NILSON (v):
          </note>
          <note>
            Fru talman! Detta betänkande bygger också på motioner från den
            förra riksmötesperioden. Under denna period återkom dessa motioner
            ett antal gånger. Betänkandet handlar om utvinning av sand och
            olja på kontinentalsockeln.
          </note>
          <note>
            Vänsterpartiet och miljöpartiet gjorde under förra mandatperioden
            starka markeringar mot utvinning av olja och för att det när det
            gäller utvinning av sand skall tas särskilda hänsyn till miljön.
            Man skall alltså vara mycket försiktig vid sådan utvinning.
          </note>
          <note>
            Skälen till att vi är motståndare till utvinning av olja är för
            att vi anser att både prospektering och senare utvinning inte
            går att genomföra utan påtagliga miljöstörningar. Det bör alltså
            inte ske någon prospektering och utvinning.
          </note>
          <note>
            Om man från svensk sida skall satsa på att utvinna olja ur Östersjön
            innebär detta också en markering för ett energisystem som bygger
            på fossila bränslen.
          </note>
          <note>
            En sådan markering är olycklig.
          </note>
          <note>
            Jag nöjer mig med detta konstaterande och yrkar bifall till den
            meningsyttring som är fogad till detta betänkande.
          </note>
          <note>
            Jag beklagar att jag inte längre har tillfälle att driva dessa
            frågor tillsammans med någon representant för miljöpartiet. De
            två motionerna om en kärnteknisk utrustning och om förbud mot
            oljeutvinning är gemensamma angelägenheter för våra partier.
          </note>
          <note type="speaker">
            Anf. 24 KARIN FALKMER (m):
          </note>
          <note>
            Fru talman! Jag vill erinra om att det i regeringsförklaringen
            slås fast att miljöomsorgen är en av de fyra huvuduppgifter som
            kommer att dominera den nya regeringens arbete. Regeringen har
            klart deklarerat att Sverige skall spela en pådrivande roll i
            det europeiska miljövårdsarbetet.
          </note>
          <note>
            Samtidigt slås det fast att ansvaret för vattenmiljön förenar
            länderna kring Östersjön, och i regeringsförklaringen lovar regeringen
            att verka för en utbyggnad av samarbetet och stöd för rening av
          </note>
          <note>
            Östersjön.
          </note>
          <note>
            Det råder alltså inget tvivel om att moderata samlingspartiet,
            folkpartiet, centern och kds är beredda att särskilt värna om
            Östersjöns miljöskydd.
          </note>
          <note>
            Av betänkandet framgår tydligt att näringsutskottet delar denna
            syn på vikten av att värna Östersjöns havsmiljö. Som Rolf L Nilson
            sade har problematiken om utvinning av olja och sand på kontinentalsockeln
            stötts och blötts i riksdagen vid flera tillfällen.
          </note>
          <note>
            Liksom vid tidigare behandling i näringsutskottet anser utskottsmajoriteten
            det önskvärt att det klargörs vilka fyndigheter av olika slag
            som finns på den svenska kontinentalsockeln. Samtidigt är det
            en förutsättning att det vid prospektering i
          </note>
          <note>
            Östersjön ställs mycket höga miljökrav och att strikta säkerhetsbestämmelser
            följs.
          </note>
          <note>
            Som framgår av utskottstexten har Sverige och övriga länder runt
            Östersjön undertecknat
          </note>
          <note>
            Helsingforskonventionen, vars syfte är att verka för en förbättring
            av miljön i Östersjön och hindra havsföroreningar. En översyn
            av konventionen pågår med bl.a. syftet att försiktighetsprincipen
            skall föras in i konventionen. Som jag ser det finns det ingen
            anledning att avstå från att undersöka
          </note>
          <note>
            Östersjön och de möjligheter att tillvarata de oljeeller gasfyndigheter
            som kan finnas. Inte minst med tanke på behovet av olja i våra
            grannländer i
          </note>
          <note>
            Baltikum och Sovjets aviserade minskning av oljeexporten finns
            det skäl att ha kvar en prospekteringsmöjlighet beträffande Östersjön.
          </note>
          <note>
            Samtidigt måste man när det gäller Östersjön fästa särskilt stor
            vikt vid miljöaspekterna.
          </note>
          <note>
            Vid all prospektering av kontinentalsockeln utnyttjas avancerad
            mätteknik, och den maringeologiska kartläggningen ger besked om
            hur undersökning kan ske på ett betryggande sätt.
          </note>
          <note>
            Undersökning tillåts bara på ställen där geologerna vet att miljön
            inte riskerar att ta stryk. Alla
          </note>
          <note>
            Östersjöstater har ansvar för att höga miljökrav och strikta
            säkerhetsbestämmelser tillämpas när man söker efter naturfyndigheter
            i Östersjön.
          </note>
          <note>
            Genom den maringeologiska karteringen och det miljökemiska program
            som kombineras med det arbetet kan Sverige hjälpa till att inhämta
            och sprida kunskaper om kontinentalsockeln och miljötillståndet
            i Östersjöns havsbotten.
          </note>
          <note>
            Vänsterpartiet förkastar i detta sammanhang olja och gas som
            energikällor lika hurtigt som partiet fördömer kärnkraftsenergin.
            Den närmast katastrofala energisituationen i vår nära omgivning
            borde ge anledning till eftertanke, men det gör den uppenbarligen
            inte. Vänsterpartiets förbudsiver leder som vanligt i fel riktning.
            Den gagnar inte miljön, och den motverkar i vanlig ordning välståndsutvecklingen.
          </note>
          <note>
            Fru talman! Jag yrkar bifall till utskottets hemställan och avslag
            på vänsterpartiets meningsyttring.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            11 § Vissa elfrågor
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU3 Vissa elfrågor.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 12 §.)
          </note>
          <note>
            12 § Medbestämmande och anställningsskydd
          </note>
          <note>
            Föredrogs
          </note>
          <note>
            arbetsmarknadsutskottets betänkanden
          </note>
          <note>
            1991/92:AU1 Medbestämmande och anställningsskydd m.m.,
          </note>
          <note>
            1991/92:AU2 Arbetstid, semester och annan ledighet och
          </note>
          <note>
            1991/92:AU3 Personalpolitik.
          </note>
          <note>
            Talmannen meddelade att betänkandena skulle debatteras i ett
            sammanhang.
          </note>
          <note type="speaker">
            Anf. 25 MONA SAHLIN (s):
          </note>
          <note>
            Fru talman! Den diskussion som vi nu skall ha handlar om arbetsrätten.
          </note>
          <note>
            Jag vill inledningsvis påminna om bakgrunden till att den arbetsrätt
            som vi har i dag kom till på 1970-
          </note>
          <note>
            talet. Man insåg då att det var nödvändigt med en demokratisering
            av arbetslivet, och man insåg också att avtalen då inte räckte.
            Mycket av den trygghet som man tyckte var självklar behövde lagfästas.
            Det är viktigt att minnas denna bakgrund.
          </note>
          <note>
            Det är också viktigt för diskussionen att tänka på vad som har
            hänt på svensk arbetsmarknad sedan
          </note>
          <note>
            1970-talet: den otroliga förändringen under 1970-
          </note>
          <note>
            och 1980-talet av vårt arbetsliv och av villkoren på arbetsmarknaden.
          </note>
          <note>
            Jag vill peka på något av det som för mig och mitt parti är mycket
            viktigt som utgångspunkt när det gäller en översyn av de arbetsrättsliga
            lagarna. Det handlar om den internationalisering av arbetslivet
            som har skett och det intåg av kvinnor på arbetsmarknaden som
            under just 1970- och 1980-
          </note>
          <note>
            talet ägde rum med otrolig fart och omfattning.
          </note>
          <note>
            Vidare rör det sig om att arbetsförhållandena har ändrat karaktär.
            Arbetsorganisationen har ändrats.
          </note>
          <note>
            Vidare handlar det om den tekniska moderniseringen på våra arbetsplatser.
          </note>
          <note>
            Bl.a. allt detta gör att det är hög tid för en bred översyn av
            de arbetsrättsliga lagarna.. Jag vill betona att utgångspunkten
            för socialdemokratin icke är att det finns för mycket inflytande
            eller för mycket av demokratiska spelregler för löntagarna på
            vår arbetsmarknad.
          </note>
          <note>
            Det är viktigt att framhålla att det för socialdemokratin finns
            fyra områden som måste vara utgångspunkten för arbetsrätten och
            en översyn av denna. Arbetsrätten behöver i många stycken bli
            enklare och mer överskådlig. Det är viktigt att understryka den
            enskildes möjligheter att på sin egen arbetsplats ha ett inflytande.
            Den lokala arbetsplatsen måste i större utsträckning stå i centrum
            när det gäller arbetsrätten. Det är också viktigt att ha som utgångspunkt
            att kvinnornas inträde på arbetsmarknaden har förändrat arbetslivet,
            ett förhållande som måste beaktas vid en översyn av arbetsrätten.
            Från vår utgångspunkt handlar det inte om att försämra de fackliga
            organisationernas möjlighet att hävda sina intressen. I stället
            behöver man flytta fram och ibland förändra posititionerna för
            att spelreglerna skall passa i det samhälle och på den arbetsmarknad
            som vi har och kommer att få under 90-talet.
          </note>
          <note>
            Det är också viktigt för alla att man har utgångspunkten att
            det skall vara balans mellan parterna på arbetsmarknaden. Såväl
            för arbetsgivarna som för de fackliga organisationerna är det
            viktigt att det finns en balans i arbetsrätten.
          </note>
          <note>
            Är balansen så sned i dag att man bör ha som utgångspunkt att
            försämra för de fackliga organisationerna? Nej! Jag vill ta några
            exempel.
          </note>
          <note>
            Hade facket vid ASSI i Karlsborg för mycket inflytande när facket
            inte ens kunde åstadkomma ett beslut om att en oberoende ekonom
            skulle granska det ekonomiska underlaget för nedläggning av en
            pappersmaskin? Eller hur förhåller det sig beträffande den arbetsskadade
            flicka som får kämpa i många år för att få ett högre arbetsbord
            eller bättre verktyg som passar hennes mindre händer? Man fick
            bara nej från arbetsgivaren. Har den flickan för mycket inflytande?
            Eller hur förhåller det sig med situationen för den småbarnsmamma
            som inte får förändra sina arbetstider, så att hon kan hämta och
            lämna barnen på dagis? Hon får inte detta för arbetsgivaren? Har
            denna småbarnsmamma för stora möjligheter att påverka sin arbetstid?
            Eller hur förhåller det sig när det gäller vårdbiträdet som febrilt
            önskar att få komma ur deltidsarbetslösheten och få full arbetstid?
            Har hon för stora möjligheter i dag?
          </note>
          <note>
            Exempel som de jag nämnde och behovet av enkelhet, liksom den
            enskildes möjlighet till lokalt inflytande, ville den socialdemokratiska
            regeringen ha som utgångspunkt för den översyn av arbetsrätten
            som vi i dag behandlar.
          </note>
          <note>
            Den borgerliga majoriteten har arbetsgivarnas perspektiv på tillvaron,
            vilket kommer till klart uttryck i betänkandena. Detta är ingenting
            att skämmas för. Jag och mitt parti har löntagarnas perspektiv,
            ni har arbetsgivarnas perspektiv. Även här råder det balans.
          </note>
          <note>
            Men det är nog viktigt att erkänna att det förhåller sig på detta
            sätt, att mycket av det som förs fram i betänkandet handlar om
            att minska inflytandet men också om att befästa myten att den
            här balansen mellan parterna inte finns, att facket i dag har
            den egentliga makten på våra arbetsplatser. Vi socialdemokrater
            anser givetvis att det är en felsyn, men det är också en syn som
            är mycket konsekvent utifrån de ideologiska grundersom driver
            de borgerliga partierna.
          </note>
          <note>
            Sverige behöver på 90-talet en mycket flexibel arbetsmarknad,
            men också en trygg arbetsmarknad. Det behövs starka fackföreningar
            och starka arbetsgivare. Återigen handlar det om balansen som
            är, och förhoppningsvis kommer att fortsätta att vara, en oerhört
            viktig principiell utgångspunkt när man diskuterar arbetsrätten.
          </note>
          <note>
            Vi socialdemokrater säger nej till och vill inte ens fundera
            över att ännu fler människor skulle få otrygga visstidsanställningar
            när redan tiotusentals vikarier och provanställda lever i denna
            värld och inte önskar annat än att få en trygg anställning efter
            många gånger många år som vikarier eller visstidsanställda.
          </note>
          <note>
            Det handlar också om att säga nej till det som man litet enkelt
            kan uttrycka som ett sämre inflytande.
          </note>
          <note>
            Vi drivs av att en förutsättning för att det skall bli en förnyelse
            och ett bredare arbetsinnehåll på våra arbetsplatser är att de
            anställda skall kunna ges större inflytande, större ansvar och
            större befogenheter. Vi kan ute i Europa se att de som har otrygga
            anställningar, otrygga arbetsförhållanden, också bekämpar förändringar
            eller förnyelse när det gäller tekniken. De är rädda för den otrygghet
            som detta kan skapa. Men en trygg arbetsmarknad och starka fackföreningar
            bejakar ofta en teknisk utveckling, och detta till gagn både för
            de anställda och för företagen.
          </note>
          <note>
            Jag vill också betona hur viktigt det är att man vid översynen
            av arbetsrätten har som utgångspunkt att kvinnor skall kunna förena
            barn och arbete.
          </note>
          <note>
            Detta är ett viktigt perspektiv också för oss socialdemokrater.
          </note>
          <note>
            Jag vill också varna för att alla tankar på att småföretagen
            skulle ha andra villkor än storföretagen när det gäller arbetsrätten.
            Det är ett tänkande som har dykt upp många gånger i den politiska
            debatten. Jag vill varna för att det i ett annat konjunkturläge
            kan bli svårare för småföretagen att rekrytera personal om anställningstryggheten
            och inflytandet är mindre där än i de stora företagen.
          </note>
          <note>
            Det är dessa utgångspunkter som vi socialdemokrater vill ha som
            principer när vi nu diskuterar den mycket nödvändiga översyn av
            arbetsrätten som vi alla är överens om behöver ske, men vi är
            långt ifrån överens om innehållet.
          </note>
          <note>
            Avslutningsvis, fru talman, vill jag av tekniska skäl yrka bifall
            till reservation 1 i betänkande 1 samt till reservation 1 i betänkande
            2.
          </note>
          <note type="speaker">
            Anf. 26 KARL-ERIK PERSSON (v):
          </note>
          <note>
            Fru talman! De betänkanden som vi nu skall debattera är inte
            föranledda av propositioner från den nya regeringen utan av propositioner
            från den gamla regeringen. Därför är det svårt att se vilken inriktning
            den nya regeringen kommer att ha när det gäller framför allt medbestämmande
            och anställningsskydd framöver. Men man kan se litet av inriktningen
            om man läser de motioner som de borgerliga partierna tidigare
            har väckt, framför allt moderaterna. De har framfört grundläggande
            kritik om att lagstiftningen har varit felaktig. Och rättigheterna
            för de anställda ute i företagen har alltid kopplats till att
            de anställda måste vara med i en facklig organisation för att
            ha tillgång till dessa rättigheter, vilket jag bedömer som en
            felaktig syn.
          </note>
          <note>
            De anställda har i stort sett alla rättigheter, även om de inte
            är med i en facklig organisation. Jag förstår därför inte de tankegångar
            som de borgerliga har haft när det gäller att alltid slå mot de
            fackliga organisationerna.
          </note>
          <note>
            I tilläggsdirektiven till propositionen om bl.a.
          </note>
          <note>
            småföretagsamhet framgår det att bl.a. lagen om anställningsskydd
            och medbestämmandelagen skall ses över. Det som man har glömt
            bort är företrädarrätten. Frågan är om den också skall tas bort
            eller ändras, och i så fall i vilken riktning.
          </note>
          <note>
            I arbetsmarknadsutskottets betänkande 2 tas arbetstid och semester
            upp. Man kan konstatera att debatten om sex timmars arbetsdag
            var mer intressant tidigare och det var fler som propagerade för
            den. Grunden till detta kan man bara spekulera om.
          </note>
          <note>
            När det gäller semesterfrågorna har man från framför allt borgerligt
            håll talat om att man skall återgå till 25 dagars semester. Det
            skulle vara intressant att höra om den nya regeringen kommer att
            föreslå att man skall riva upp det beslut som har fattats tidigare
            om att utvidga semestern för framför allt LO-kollektivet.
          </note>
          <note>
            Det pågår ett utredningsförfarande på andra håll.
          </note>
          <note>
            Därför är det litet märkligt att det inte finns någon möjlighet
            att utreda ett förslag om en semesterlönefond, som framför allt
            vänsterpartiet och vissa socialdemokrater har förespråkat. En
            sådan fond skulle göra det möjligt för lågavlönade att få en värdig
            semester.
          </note>
          <note>
            Vänsterpartiet anser att sex timmars arbetsdag vore bra för att
            föräldrarna skall kunna umgås med sina barn på ett socialt riktigt
            sätt. Men vi har alltid mött motstånd, och vi har fått höra att
            detta inte har varit möjligt att genomföra bl.a. därför att det
            var brist på arbetskraft. Det skälet kan man väl inte med bästa
            vilja i världen hävda i dag. Det har sagts att det inte heller
            är möjligt av ekonomiska skäl att genomföra sex timmars arbetsdag.
          </note>
          <note>
            Ekonomi handlar ju om hur man räknar, vilka som tjänar på olika
            åtgärder som vidtas. Och även om det inte hör till frågan om sex
            timmars arbetsdag, kan jag inte låta bli att komma in på en annan
            sak.
          </note>
          <note>
            I tidningen Från riksdag och departement kunde man läsa om en
            frågestund som hade hållits i riksdagen. I rubriken till tidningsartikeln
            står det:
          </note>
          <note>
            ''Ingen katastrof om kvinnor stannar hemma.'' Den moderata ledamoten
            hade enligt tidningen sagt:
          </note>
          <note>
            ''Visst gör förvärvsarbetande kvinnor en bra insats.
          </note>
          <note>
            Men de skulle göra ännu större insats om de vore hemma.''
          </note>
          <note>
            Man kan ju vända på detta och säga: Visst gör förvärvsarbetande
            män en bra insats. Men skulle de inte göra större insatser om
            de vore hemma?
          </note>
          <note>
            Det påstås många gånger att män är mer tekniskt kunniga. Därför
            skulle de kunna utföra en viss del av reparationsarbete t.ex.
            på en villa om de stannade hemma. På det sättet skulle de kunna
            göra ett visst hantverksarbete. Nu vet jag inte om det är sant
            att män är mer tekniskt kunniga. Men detta hävdas i debatten.
          </note>
          <note>
            Utifrån sådana synpunkter kan man säga att den förtjänst man
            skulle göra socialt och kanske rent av ekonomiskt om man införde
            sex timmars arbetsdag skulle innebära att man försökte komma till
            skott med denna fråga. Denna fråga har debatterats, och jag vet
            att det är många politiska kvinnoorganisationer som vill att man
            äntligen genomför sextimmarsdagen.
          </note>
          <note>
            Fru talman! Med det anförda vill jag yrka bifall till vänsterpartiets
            meningsyttring i betänkande 1
          </note>
          <note>
            under mom. 5, och vänsterpartiets meningsyttring i betänkande
            2 under mom. 1.
          </note>
          <note type="speaker">
            Anf. 27 SONJA REMBO (m):
          </note>
          <note>
            Herr talman! Det råder numera politisk enighet om att det behövs
            en övergripande översyn av den arbetsrättsliga lagstiftningen.
            Mona Sahlin har redovisat sina argument, dvs. socialdemokraternas
            syn på hur den här översynen skall se ut. Det framgår av de direktiv
            som hon i egenskap av arbetsmarknadsminister utfärdade så sent
            som i augusti i år.
          </note>
          <note>
            Mycket har förändrats i arbetslivet på de två decennier under
            vilka lagarna har gällt. Ny teknik, nya organisationsformer, nya
            verksamhetsformer, nya produktionsformer utvecklas i nära samarbete
            mellan arbetsgivare, arbetstagare och fackliga representanter
            på arbetsplatserna.
          </note>
          <note>
            Arbetsorganisationen genomgår i dag mycket stora förändringar.
            Den beslutsstruktur i hierarkisk form som vi har vant oss vid
            ersätts alltmer av ett decentraliserat beslutsfattande inom företag
            och förvaltningar. Den s.k. platta organisationen ger de anställda
            på ett helt annat sätt än tidigare ett ökat inflytande och ansvar
            i det dagliga arbetet. Detta motsvarar de anställdas växande krav
            på personlig utveckling.
          </note>
          <note>
            Den tidigare taylorismen som präglade arbetslivet, dvs. styrning
            och kontroll av osjälvständiga arbetare och tjänstemän, håller
            i ökande takt på att omvandlas till flexibla arbetsorganisationer
            som bygger på självständiga individers kunskaper, förmåga och
            ansvar.
          </note>
          <note>
            Givetvis förändras härigenom också de fackliga organisationernas
            roll. Organisationsgränser känns i vissa fall konstlade och hämmande.
            Nya former av avtal, s.k. medarbetaravtal, har introducerats.
          </note>
          <note>
            Tyngdpunkten förskjuts allt mer från central till lokal nivå.
            Jag tror att det är riktigt att säga att i allmänhet sker utvecklingen
            i samarbete med de fackliga organisationerna. De inte bara medverkar
            utan är ofta t.o.m. pådrivande.
          </note>
          <note>
            Så här långt tror jag att vi är ganska eniga.
          </note>
          <note>
            Givetvis innebär denna utveckling att också de lagar som reglerar
            arbetsmarknaden behöver ses över och moderniseras.
          </note>
          <note>
            Hänsyn måste tas till att förhållandena varierar mellan olika
            arbetsplatser. Lagarna är i dag utformade i stor utsträckning
            för att tillämpas inom stora organisationer där tillgång finns
            till juridiskt kunnigt och förfaret folk. Den juridiska kunskapen
            motsvaras ofta av att det finns fackliga representanter på samma
            nivå.
          </note>
          <note>
            I de mindre företagen är situationen en helt annan.
          </note>
          <note>
            De har begränsade möjligheter att hantera de komplexa system
            av lagar och avtal som de ändå måste rätta sig efter. Jag instämmer
            i Mona Sahlins synpunkter att lagarna måste bli enklare. De måste
            vara så överskådliga att de utan större svårighet kan tillämpas
            också på arbetsplatser utan tillgång till juridiskt skolad personal.
          </note>
          <note>
            En översyn av den arbetsrättsliga lagstiftningen måste också
            beakta relationerna med EG och den fria europeiska arbetsmarknaden,
            som vi är på väg att träda in i, liksom annan internationell rätt.
          </note>
          <note>
            En annan anledning till översynen är att vi egentligen vet rätt
            litet om lagarnas effekter på de enskilda arbetsplatserna och
            på Sveriges konkurrenskraft. Det finns anledning att i översynen
            ta fasta på vad produktivitetsutredningen säger i sitt nyligen
            avlämnade betänkande, nämligen att det är helt nödvändigt att
            en utvärdering av arbetsrätten beaktar de effekter lagstiftningen
            har på produktiviteten i enskilda företag och samhällsekonomin
            i stort. En hel del indikationer tyder nämligen på att delar av
            arbetsrättslagstiftningen kan ha haft negativa effekter på produktivitetsutvecklingen
            -- allt enligt utredningen.
          </note>
          <note>
            Detta är en avgörande aspekt på den här debatten.
          </note>
          <note>
            Till de faktorer som leder till hög produktivitet och konkurrenskraft
            hör bra arbetsorganisationer med ett väl fungerande samarbete
            mellan arbetsledning och arbetstagare, där de anställda får använda
            sin kompetens och där de ges möjligheter till utveckling. Det
            är på sådana arbetsplatser som de anställda kan känna en verklig
            anställningstrygghet. Dagens situation på arbetsmarknaden ger
            ständiga bevis på att ekonomisk tillbakagång och stagnation ger
            allt annat än trygghet.
          </note>
          <note>
            Mona Sahlin talade om angelägenheten om balans mellan parterna.
            Jag håller med om det. Vi har från moderat håll talat om balans
            mellan parterna ur den aspekten att man skall kunna bemöta stridsåtgärder
            på ett likvärdigt sätt. Annars är det svårt att tala om balans
            mellan parter eftersom vi talar om så olikartade förhållanden
            och förhållanden som berör individer.
          </note>
          <note>
            Jag tycker att Mona Sahlin bortser från att det också kan uppstå
            konflikter mellan fackliga organisationer och enskilda arbetstagare.
            Jag kan ge ett exempel på en kvinna från Norrlandskusten som ringde
            till mig tidigare. Hon hade utnyttjat sina möjligheter att vara
            deltidsledig för vård av barn.
          </note>
          <note>
            Nu hade barnet fyllt åtta år, och hon skulle gå tillbaka till
            heltid. Men hon ville inte det, utan hon ville fortsätta med sin
            deltid. Men vikarien som hade arbetat under deltidsledigheten
            ville gärna ha heltidstjänsten. Men det sade facket nej till.
            Enligt facket skulle den ordinarie personen på den ordinarie tjänsten
            ha heltiden och vikarien skulle ha deltiden.
          </note>
          <note>
            Det är inte alltid fackliga organisationers önskemål överensstämmer
            med individernas önskemål.
          </note>
          <note>
            Därför är det viktigt att stärka de enskilda individernas möjligheter
            att bestämma över de förhållanden som rör dem själva på den egna
            arbetsplatsen. Det skapar flexibilitet inte minst i fråga om arbetstiden.
            Vi har diskuterat detta i många sammanhang här, och det finns
            en utredning som sitter och försöker kodifiera arbetstidskommitténs
            tankar i ny lagstiftning. Vi ser fram emot de förslag som så småningom
            skall komma.
          </note>
          <note>
            Vi skall vara medvetna om att trygghet består ofta i att följa
            med i förändringarna, att vara flexibel och att ta vara på möjligheter.
          </note>
          <note>
            I de moderata parti- och kommittémotioner som behandlas i arbetsmarknadsutskottets
            tre betänkanden utvecklas vår syn på förhållandena på arbetsmarknaden
            och den arbetsrättsliga lagstiftningen. De förändringar i lagstiftningen
            som vi föreslår har till syfte:
          </note>
          <note>
            -- att stärka den enskildes rätt,
          </note>
          <note>
            -- att öka den enskildes inflytande på den egna arbetsplatsen,
          </note>
          <note>
            -- att undanröja hinder för en väl fungerande arbetsmarknad samt
          </note>
          <note>
            -- att underlätta arbetsmarknadens funktion och ge utrymme för
            nyskapande.
          </note>
          <note>
            Det handlar om att utveckla ett regelsystem som tar vara på de
            enskilda människornas vilja och förmåga att i samarbete producera
            de varor och tjänster som vi behöver för att samhället skall fungera
            och för att vi skall kunna åtnjuta fortsatt välstånd och välfärd,
            dvs. förutsättningarna för verklig trygghet. Ett sådant regelsystem
            måste bygga på ömsesidigt förtroende mellan arbetstagare och arbetsledning
            och respekt för de krav produktionen ställer. Det är inte de anställda
            eller arbetsgivarnas perspektiv som skall gälla utan helheten.
          </note>
          <note>
            Herr talman! Jag yrkar bifall till hemställan i arbetsmarknadsutskottets
            betänkanden 1, 2 och 3.
          </note>
          <note type="speaker">
            Anf. 28 MONA SAHLIN (s) replik:
          </note>
          <note>
            Herr talman! Jag vill inledningsvis konstatera att det råder
            en bred enighet om att det behövs en översyn av arbetsrätten och
            att mycket har förändrats i arbetslivet under de årtionden som
            arbetsrätten har funnits och som motiverar en översyn. Vi är överens
            om många av utgångspunkterna. Däremot skiljer det sig i synen
            på förhållandet mellan arbetsgivaren och löntagarna och de fackliga
            organisationerna.
          </note>
          <note>
            Jag vill ta upp några funderingar som jag hade när jag lyssnade
            på Sonja Rembo. För det första gäller de stora frågorna om maktförhållanden
            i arbetslivet inte förhållandet mellan två löntagare eller mellan
            en enskild löntagare och en facklig organisation, även om det
            självfallet finns sådana exempel. Den stora frågan är förhållandet
            mellan en arbetsgivare och den enskilde löntagaren, som man måste
            ha som en utgångspunkt. Det var det jag menade när jag talade
            om balans, inte bara när det gäller detta med stridsåtgärder och
            konflikter, utan även när vi diskuterar arbetstiden.
          </note>
          <note>
            Alla uttrycker vi önskemål om att få en mer flexibel arbetstid.
            Alla uttrycker vi önskemål om att den enskilde måste få ett större
            inflytande över sin arbetstidsförläggning. Men det handlar också
            om en balans mellan produktionens krav och den enskilde löntagarens
            möjligheter och även önskemål. Det är den typen av balansperspektiv
            som socialdemokratin tycker är så viktiga.
          </note>
          <note>
            Produktivitet och tillväxt är självfallet det mest grundläggande
            för en trygg arbetsmarknad och för företag med trygga jobb. Sonja
            Rembo säger att man måste undanröja hinder. Men varför är då inflytandet
            ett hinder? Varför behöver man större möjligheter till provanställningar
            och visstidsanställningar? På vilket sätt bidrar det till att
            öka tillväxten och produktiviteten? Kan Sonja
          </note>
          <note>
            Rembo något uttrycka om hon också ser risker i om man gör alltför
            stor åtskillnad mellan små och stora företag när det gäller synen
            på arbetsrätten?
          </note>
          <note>
            Den stora frågan är: Varför ser man alltid inflytande och rättigheter
            som hinder? Jag är övertygad om att produktivitet och tillväxt
            uppstår när löntagare har jobb som de har inflytande i, kan utöva
            inflytande över och där man är klok nog att använda sina resurser
            på bästa möjliga sätt. Det är för detta man behöver inflytande
            och också starka fackliga organisationer.
          </note>
          <note type="speaker">
            Anf. 29 SONJA REMBO (m) replik:
          </note>
          <note>
            Herr talman! Inflytande är självfallet inte ett hinder. Det har
            Mona Sahlin missuppfattat fullständigt. Däremot är det ett hinder
            om man inte gör det möjligt att provanställa människor och ger
            t.ex. ungdomar och nykomlingar på arbetsmarknaden möjligheter
            till provanställning.
          </note>
          <note>
            Det är ett hinder som skall avskaffas, enligt vår uppfattning.
          </note>
          <note>
            När det gäller den innebörd som Mona Sahlin nu lägger i begreppet
            balans mellan parterna och relaterar till arbetstidsförhållandena,
            är vi eniga.
          </note>
          <note>
            Det gäller framför allt balans mellan produktionens krav och
            den enskildes önskemål. Där skall finnas en balans. Jag håller
            helt med Mona Sahlin om det.
          </note>
          <note>
            Utredningen skall också studera hur man åstadkommer den balansen.
          </note>
          <note>
            Mona Sahlin talar om skillnader mellan små och stora företag.
            Det är min uppfattning att denna typ av lagstiftning skall vara
            så generell som möjligt.
          </note>
          <note>
            Man skall ha så få undantagsregler som möjligt.
          </note>
          <note>
            Det blir också utredningens uppgift att se hur man skall kunna
            åstadkomma detta. Det är inte sagt att det som är bra för små
            företag är dåligt för stora företag. Däremot har det visat sig
            att det som är bra för stora företag, det som kan hanteras av
            stora företag, inte alltid är bra för små företag.
          </note>
          <note>
            Utredningen får ägna ganska mycket omsorg åt att reda ut den
            problematiken.
          </note>
          <note>
            När det gäller synen på relationerna mellan fackliga organisationer,
            de enskilda arbetstagarna och arbetsgivararna tror jag att vi
            skiljer oss åt ganska ordentligt. Socialdemokratin har av tradition
            förordat och arbetat för ett korporativt system, där de fackliga
            organisationerna blir halvoffentliga organ som bygger mycket av
            sin legitimitet på lagstiftning och sambete med det regerande
            partiet.
          </note>
          <note>
            Vi moderater menar att fackliga organisationer skall bygga på
            medlemmarnas förtroende. Vi skall ha starka fackliga organisationer
            som kan ta till vara sina medlemmars intressen. Men bygger de
            inte på medlemmarnas förtroende, kan de inte spela den rollen.
          </note>
          <note type="speaker">
            Anf. 30 MONA SAHLIN (s) replik:
          </note>
          <note>
            Herr talman! Jag vill återigen betona att jag definitivt håller
            med Sonja Rembo om att vi har olika syn på de fackliga organisationernas
            ställning, deras betydelse och vilket inflytande de de facto har
            på den arbetsmarknad vi har och kommer att ha på
          </note>
          <note>
            90-talet. För oss är det en självklarhet att en facklig organisation
            är en fri och självständig organisation, som inte skall växa ihop
            med vare sig staten eller någon annan. Men för mig som socialdemokrat
            är det också en självklarhet att vi har och kommer att fortsätta
            att ha ett mycket nära samarbete med den fackliga rörelsen.
          </note>
          <note>
            Jag tror att Sonja Rembo och hennes parti på samma sätt har ett
            mycket nära samarbete med arbetsgivarorganisationerna, därför
            att man i så mycket har samma utgångspunkter. Detta är inget att
            skämmas för. Det skall man dra största möjliga nytta av i sitt
            arbete. Den nytta jag ser i att slåss för fackliga organisationers
            möjlighet till inflytande är övertygelsen om att en fri, flexibel
            och trygg arbetsmarknad förutsätter starka, fria och självständiga
            fackliga organisationer. Men den utveckling vi ser på 90-talet
            förutsätter också att detta arbete i större utsträckning sker
            lokalt, mer decentraliserat och flexibelt än tidigare.
          </note>
          <note>
            Sonja Rembo säger att vi måste undanröja hinder.
          </note>
          <note>
            Jag vill fortfarande fråga: Vilket hinder utgör de fackliga organisationerna
            för att skapa en flexibel arbetsmarknad? Är det ett hinder att
            man kan ha provanställningar? Så är det ju redan i dag. De möjligheterna
            skall bli annorlunda, om Sonja
          </note>
          <note>
            Rembo får bestämma. Likadant är det med inflytandet. Det skall
            begränsas på många områden. Det gäller här också synen på tillväxten,
            att den endast uppstår om förmögenhet, kapital och ägande får
            andra villkor. Men är det inte så att tillväxt uppstår där de
            anställda utövar inflytande på sitt arbete? Det är där arbetsrätten
            och de fackliga principerna måste ha sin utgångspunkt. Jag vill
            fortsätta att fråga vari dessa hinder består.
          </note>
          <note type="speaker">
            Anf. 31 SONJA REMBO (m) replik:
          </note>
          <note>
            Herr talman! Mona Sahlin säger att socialdemokraterna kommer
            att fortsätta att ha ett nära samarbete med de fackliga organisationerna
            och att hon ser dem som fria och självständiga organisationer.
            Jag hoppas att även borgerliga partier och borgerliga regeringar
            kan ha nära och omfattande samarbete med fackliga organisationer.
          </note>
          <note>
            Fackliga organisationer skall, enligt vår uppfattning, arbeta
            för sina medlemmar oavsett vilka partier som styr Sverige. Annars
            kan inte de fackliga organisationerna fylla sin funktion som representanter
            och talesmän för sina medlemmar.
          </note>
          <note>
            Vi har där sett, det rent korporativa samarbetet mellan framför
            allt LO och socialdemokratiska partiet många gånger som ett hinder
            för att de fackliga organisationerna skall kunna samarbeta med
            andra regeringar än den socialdemokratiska.
          </note>
          <note>
            Jag ser det som en fara för de fackliga organisationernas legitimitet
            gentemot sina medlemmar. Jag tror att man även från fackligt håll
            i dag börjar bli medveten om detta. Det tyder bl.a.
          </note>
          <note>
            avvecklandet av kollektivanslutningen på, även om man inte har
            avvecklat stödet till de socialdemokratiska partiet.
          </note>
          <note>
            Vi har icke något sådant korporativt samarbete med några organisationer
            från moderat sida. Vi lyssnar på alla. Jag tror att Mona Sahlin
            inte riktigt förstår skillnaden i sättet att arbeta. Det är skillnaden
            mellan de planhushållningsfilosofier och tankar på ett socialistiskt
            samhälle, som har styrt socialdemokraterna, och de tankar på ett
            samhälle byggt på marknadsekonomi och demokrati, som vi moderater
            har förordat och fortfarande förordar.
          </note>
          <note>
            Det finns en lång rad hinder, Mona Sahlin. Jag har redovisat
            några här. De finns angivna i våra motioner. Vi har diskuterat
            dem under årens lopp här i kammaren. Dit hör t.ex. rätten att
            blockera företag därför att de saknar kollektivavtal. Dit hör
            vetorätten, som många gånger utnyttjas på ett sätt som närmast
            liknar näringsförbud och svartlistning av företag. Jag läste nyligen
            en artikel om ett helt seriöst företag som ströks från kommunens
            upphandlingslista därför att man inte hade kollektivavtal. Det
            är hinder som jag menar måste undanröjas i ett fritt demokratiskt
            samhälle.
          </note>
          <note>
            Näringsfriheten måste hållas mycket högt.
          </note>
          <note>
            Förste vice talmannen anmälde att Mona Sahlin anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 32 KARL-ERIK PERSSON (v) replik:
          </note>
          <note>
            Herr talman! Sonja Rembo sade i sitt anförande att man skall
            visa ömsesidig respekt. Det håller jag med om. Jag tycker att
            grunden för allt arbete över huvud taget är att man har respekt
            för varandra.
          </note>
          <note>
            Men hur skall den enskilde arbetaren kunna hävda sig mot företagsledningen?
            Det är omöjligt -- och har under all tid varit omöjligt. Anledningen
            till att arbetarna organiserade sig fackligt var att man inte
            annars hade möjlighet att hävda sin rätt gentemot företagsledningen.
          </note>
          <note>
            Sedan är det så mycket tal om förenklingar av lagstiftningen.
            Mig veterligt kan man inte förenkla vare sig arbetsrättslig lagstiftning
            eller civilrättslig lagstiftning, och se vad den innebär, förrän
            det har prövats i domstol vad som är civilrättslig eller arbetsrättslig
            lagstiftning.
          </note>
          <note>
            Jag tror inte att man med ett penndrag eller ett klubbslag här
            i riksdagen kan förenkla en lagstiftning på arbetsmarknadens område
            som är så lätttolkad att den kan tolkas precis på samma sätt av
            ett stort företag som av ett litet företag. Jag kan givetvis ha
            fel, men jag tror faktiskt inte det, med den erfarenhet jag har
            när det gäller framför allt fackligt arbete.
          </note>
          <note>
            Det sägs att kollektivavtal och de arbetsrättsliga avtalen har
            varit hinder för en produktivitetsutveckling. Det kanske finns
            extremfall som man kan hänvisa till, men om det skulle ha varit
            så i det stora hela, om detta skulle ha varit det stora hindret,
            så tror jag inte att svensk arbetsmarknad och svensk företagsamhet
            hade sett ut som de gjort och gör i dag. Jag tror att varken fackliga
            organisationer eller arbetsgivareorganisationer med rätt kan hävda
            att det är på det sättet -- att det skulle ha varit ett sådant
            hinder. Jag tror i stället att man slåss för rättigheter och förenklingar
            parterna emellan.
          </note>
          <note>
            Blandar vi oss i för mycket och försämrar den lagstiftning som
            redan finns i dag, så tror jag att man så att säga kommer att
            bita sig i tummen. Vi kan då öka konfliktrisken ute på arbetsmarknaden,
            och då kommer vi att få en helt annan effekt än vad som egentligen
            var tänkt. Jag tror alltså att man skall vara försiktig när det
            gäller den här biten.
          </note>
          <note type="speaker">
            Anf. 33 SONJA REMBO (m) replik:
          </note>
          <note>
            Herr talman! Karl-Erik Persson frågar hur den enskilde arbetstagaren
            skall kunna hävda sig. Vi har starka fackliga organisationer,
            och de kommer självfallet att fortsätta att föra sina medlemmars
            talan.
          </note>
          <note>
            Men jag tror inte att de fackliga organisationerna tjänar på
            att få en lagstiftning som lägger alla rättigheter hos de centrala
            fackliga organisationerna. Vi måste få ned systemet på den lokala
            nivån så att man kan lösa problemen där de uppstår, på de enskilda
            arbetsplatserna. Det tror jag är mycket viktigt. I dag är det
            de centrala organisationerna, de kollektivavtalsslutande parterna,
            som har rättigheterna till information, inflytande etc. De fackliga
            organisationernas första uppgift är naturligtvis att hävda sina
            medlemmars intressen. Därvid lag tror jag inte att det råder några
            motsättningar.
          </note>
          <note>
            Det är klart att det går att förenkla, att samordna lagar, att
            se till att lagarna bygger på samma logiska grunder. Det finns
            mycket som man kan göra för att förenkla och samordna hela lagstiftningskomplexet.
          </note>
          <note>
            Sedan varnade Karl-Erik Persson för att gå in på detta med kollektivavtalen.
            Här finns alltså ett konfliktförhållande mellan de fackliga organisationernas
            krav på kollektivavtal och de krav som vi som lagstiftare måste
            ha på mänskliga fri- och rättigheter, på näringsfriheten, rätten
            att tillhöra eller inte tillhöra en organisation. Det är lagstiftarens
            uppgift att lösa sådana konflikter, och det är viktigt att utredningen
            tar tag i detta.
          </note>
          <note type="speaker">
            Anf. 34 ELVER JONSSON (fp):
          </note>
          <note>
            Herr talman! När nu ärenden från arbetsmarknadsutskottet behandlas
            i kammaren för första gången under det här riksmötet och tre betänkanden
            föreligger, så fullföljer vi en tradition som vi har haft de senaste
            åren, nämligen att diskutera arbetsrättsliga frågor m.m. Vi har
            alltså
          </note>
          <note>
            60 motioner att ta ställning till i den här debatten.
          </note>
          <note>
            Ändå kan man säga att det är annorlunda. Vi debatterar hela det
            här sjoket i ett sammanhang, och medan det varit vanligt med sex
            betänkanden har vi nu krympt antalet till tre.
          </note>
          <note>
            En liten parentes, herr talman: Om man vill ha en samlad och
            lättläst, för att inte säga begriplig, översikt av svensk arbetsrättslig
            lagstiftning under
          </note>
          <note>
            25 år, då kan arbetsmarknadsutskottets betänkanden rekommenderas
            för kammarens läsning.
          </note>
          <note>
            Sedan är det också på ett sätt ett historiskt tillfälle.
          </note>
          <note>
            Visserligen har vi några motivreservationer, men det är första
            gången som arbetsmarknadsutskottet har ärenden om arbetstider,
            anställningsskydd, medbestämmande m.m., och vi behandlar detta
            utan att ha någon reservation i hemställansdelen.
          </note>
          <note>
            Herr talman! Under senare år har folkpartiet efterlyst en översyn
            av 1970-talets arbetsrättsliga lagstiftning. För vår del har vi
            gjort det utifrån en positiv inställning till denna lagstiftning,
            som vi i betydande utsträckning har medverkat till. Tanken på
            en sådan översyn mötte länge ett kompakt motstånd från socialdemokraterna.
            Men förra hösten gav de upp sitt motstånd, och på sensommaren
            i år utfärdade den socialdemokratiska regeringen direktiv för
            ett översynsarbete.
          </note>
          <note>
            Det finns alltså i dag ett samförstånd över partigränserna om
            att det arbetsrättsliga regelverket bör ses över. Jag tycker också
            att man bör slå fast att det inte är meningen att översynen skall
            leda till djupgående ingrepp i lagstiftningen.
          </note>
          <note>
            Denna har haft och skall även i fortsättningen ha sin stora betydelse
            för arbetstagarna och deras organisationer, liksom för den svenska
            arbetsmarknaden i dess helhet och dess sätt att fungera. Erfarenheterna
            från vår omvärld med ofta svaga och splittrade fackliga organisationer
            visar på värdet av att vi i Sverige har ett fack som är starkt
            och kan företräda löntagarna med auktoritet och saklig tyngd.
          </note>
          <note>
            Det råder alltså enighet om behovet av en översyn av den arbetsrättsliga
            lagstiftningen. Det finns vidare en för ändamålet tillsatt utredning.
            För utskottet blir det då en naturlig slutsats att de motioner
            som väcktes vid årets början med översynskrav inte behöver leda
            till någon riksdagens åtgärd. Vi är också i utskottet eniga om
            den slutsatsen, även om vi när det gäller motiveringarna har olika
            syn.
          </note>
          <note>
            Socialdemokraterna anser i sin motivreservation att merparten
            av de frågor som tas upp i de borgerliga motionerna innefattas
            i de nyssnämnda direktiven.
          </note>
          <note>
            Det må vara riktigt att direktiven är brett upplagda.
          </note>
          <note>
            Jag ger gärna den förra arbetsmarknadsministern, som signerat
            direktiven, en blomma för att det äntligen kommer ett socialdemokratiskt
            erkännande av att det för den offentliga sektorns del av hänsyn
            till den politiska demokratin kan behövas speciella överväganden
            och lösningar. Det har vi från vårt håll krävt i flera år.
          </note>
          <note>
            Kärnan i den socialdemokratiska motivreservationen är dock att
            våra motioner sägs ha helt andra utgångspunkter än översynsdirektiven.
            Ibland förtigs helt enkelt de problem som tagits upp, t.ex. att
            anställningsskyddslagens bestämmelser om provanställning inte
            skall hindras av äldre avtal.
          </note>
          <note>
            Rätt ofta tar de socialdemokratiska direktiven upp omvända frågeställningar.
            Vi har t.ex. kritiserat skadeståndsreglerna, som ofta drabbat
            hantverkare och andra småföretagare i överkant hårt. Läser man
            direktiven får man intrycket att skadestånden förmenas vara alltför
            låga!
          </note>
          <note>
            Vår värderade utskottsordförande sade i sitt huvudanförande att
            socialdemokraterna har andra utgångspunkter än övriga partier,
            att man företräder löntagarna och att regeringspartierna t.ex.
            skulle företräda arbetsgivarnas utgångspunkter. Jag menar, herr
            talman, att vi som politiker måste avvisa denna partsroll. Som
            parlamentariker har vi den politiska rollen att avväga och nå
            den balanspunkt som också Mona
          </note>
          <note>
            Sahlin sade sig eftersträva.
          </note>
          <note>
            Ett annat exempel gäller föreningsrätten. I
          </note>
          <note>
            direktiven sägs att regeländringar skall övervägas som hindrar
            negativa följder på grund av medlemskap i facket. Visst förekommer
            sådana problem, men det är inte dem vi har avsett när vi från
            liberalt håll har drivit kravet på en lagskyddad negativ föreningsrätt,
            dvs. skydd mot trakasserier för arbetstagare som av någon anledning
            har valt att stå utanför facket.
          </note>
          <note>
            Mot denna bakgrund konstaterar jag att det i den nyligen avgivna
            småföretagarpropositionen aviseras att flera av de frågor som
            vi från de nuvarande regeringspartierna har ansett vara väsentliga
            skall utredas med förtur. Det gäller bl.a.
          </note>
          <note>
            provanställningar, som jag nyss nämnde, blockader av företag
            för att tvinga dem att sluta kollektivavtal trots att det gäller
            enmansföretag utan anställda, facklig vetorätt vid entreprenader
            och de arbetsrättsliga skadestånden.
          </note>
          <note>
            Jag nämnde i inledningen att det inte råder några delade meningar
            om att tiden är inne för att se över den arbetsrättsliga lagstiftningen.
            Jag erinrar om att den inleddes för ganska precis 20 år sedan,
            med lagar om anställningsskydd för äldre arbetstagare, och att
            den under 1970-talet byggdes ut i snabb takt, så att den kom att
            reglera hela det svenska arbetslivet, låt vara med vida ramar
            för avtalsenliga lösningar.
          </note>
          <note>
            Som jag har pekat på finns det motstridiga intressen beträffande
            översynens uppläggning. Jag hoppas likväl att det skall bli möjligt
            att driva översynen i en avspänd atmosfär utan att vara hårt uppbunden
            i förväg.
          </note>
          <note>
            Som jag ser det har översynen att se till värdet av att starka
            och representativa fackliga organisationer har goda möjligheter
            att ta till vara löntagarnas intressen men också till de enskilda
            arbetstagarnas berättigade intresse av eget inflytande över sitt
            arbete och av personlig integritet.
          </note>
          <note>
            Det är min förhoppning att det skall gå att vinna en bred uppslutning
            kring de slutsatser översynen av den arbetsrättliga lagstiftningen
            leder fram till. Det är, som jag har sagt, inte fråga om att i
            grunden ändra denna lagstiftning utan om att anpassa den till
            ett arbetsliv i förändring. Kring huvudtankarna i denna lagstiftning
            har det med åren vuxit fram en bred uppslutning, liksom en övertygelse
            om att lagstiftningen och anslutande avtalsöverenskommelser har
            varit till gagn för såväl arbetstagarna som näringslivet och samhället
            i dess helhet.
          </note>
          <note>
            Jag skulle också i denna del vilja tillägga att det känns angeläget
            att lagstiftningen anpassas till en ny och modern arbetsmarknad.
            Den skall också särskilt ta fasta på behovet av att de minsta
            företagen erfar att lagstiftaren sökt finna balanspunkter som
            är rättvisa och objektiva.
          </note>
          <note>
            Herr talman! Så några ord om betänkande AU2, där ett antal motioner
            tas upp som gäller arbetstider, semester och ledighet. Vi har
            den nyordningen i betänkandet att vi börjar med att behandla arbetstiderna
            för att därefter gå in på semester- och ledighetsfrågor. Det får
            gärna tolkas som en liten markering av vad vi tycker är viktigt.
          </note>
          <note>
            När det gäller arbetstidsfrågorna har utskottet varit enigt.
            Det pågår ett rejält utredningsarbete för att försöka åstadkomma
            mer flexibla arbetstider. Bl.a.
          </note>
          <note>
            skall utredaren pröva och se om det går att införa bestämmelser
            om en årsarbetstid -- något som kan komma att innebära en integrerad
            lagstiftning om arbetstid och semester. Jag kan här redovisa att
            utskottet har haft kontakt med utredningen som fortskrider enligt
            planerna. Det finns alltså skäl för att i betänkandet säga att
            utskottet ser positivt på den process som nu har inletts.
          </note>
          <note>
            Vad det gäller är ju att gå i en riktning där den enskilde arbetstagaren
            får större inflytande över sin arbetstid. Därmed får t.ex. föräldrarna
            större möjligheter att förena arbetsliv och föräldraskap, det
            blir lättare att bedriva studier vid sidan av arbetet osv. Vi
            skall heller inte bortse ifrån att det även från arbetsgivarhåll
            kan finnas önskemål om flexibilitet. Med hänsyn till att alla
            olika önskemål i fråga om arbetstider är individuella för just
            den arbetstagaren och kanske även för arbetsgivaren, är det logiskt
            att den pågående utredningen arbetar efter förutsättningen att
            överenskommelserna i arbetstidsfrågor bör ske så lokalt som möjligt.
            När parterna är så pass överens om målen som är fallet, tycker
            jag att det är en uppgift för oss politiker att också finna instrumenten.
            Men jag skall inte sticka under stol med att det även i ett flexibelt
            system finns hakar, t.ex. att en enskild kan komma i konflikt
            med sitt arbetslag.
          </note>
          <note>
            Vi har också uttalat att en ökad flexibilitet kan innebära att
            kravet på generell arbetstidsförkortning blir mindre aktuellt.
          </note>
          <note>
            På semesterområdet har utskottet behandlat frågor om semesterns
            längd samt två för utskottet välkända frågor om semesterlönefond
            samt semesterlönegrundande frånvaro.
          </note>
          <note>
            Semesterlönegrundande frånvaro är en fråga som utskottet och
            riksdagen har haft anledning att diskutera praktiskt taget varje
            år. Dels finns det önskemål att ytterligare orsaker till frånvaro
            från arbetet skall bli semesterlönegrundande, dels finns den motsatta
            ståndpunkten att särskilt småföretagen kan ha problem med betungande
            semesterlöneutbetalning vid graviditetsledigheter eller omfattande
            sjukfrånvaro. Utskottet har tidigare uttalat att såväl av jämställdhetsskäl
            som rättviseskäl bör semesterlagens regler om semesterlönegrundande
            frånvaro ses över i syfte att undanröja de betydande negativa
            konsekvenserna för små företag med få anställda. Utskottet har
            därför uttalat att regeringen bör återkomma till riksdagen med
            förändring av reglerna. Nu pågår det arbete också i denna del
            inom utredningen om flexibla arbetstider, och det är väl bara
            att ge sig till tåls ytterligare någon tid, så får vi ett förslag
            på riksdagens bord.
          </note>
          <note>
            Jag hade en förhoppning om en bred uppslutning kring de arbetsrättsliga
            frågorna. Det är också min övertygelse att det i fråga om arbetstider,
            ledigheter och semester skall gå att nå en bred uppslutning kring
            förslagen, som också alla skall kunna acceptera, och en samsyn
            med arbetsmarknadens parter.
          </note>
          <note type="speaker">
            Anf. 35 MARIANNE ANDERSSON (c):
          </note>
          <note>
            Herr talman! Dessa tre betänkanden kan närmast betraktas som
            ett slags uppsamlingsheat. Till allra största delen behandlas
            motioner från de partier som nu är i regeringsställning. I motionerna
            tas upp frågor som har drivits under flera år och som nu kommer
            att ses över. Översynen av arbetsrätten och medbestämmandet på
            arbetsmarknaden är en sådan fråga, där en utredning med nya direktiv
            kommer att tillsättas i stället för den som tillsattes av den
            förra regeringen.
          </note>
          <note>
            Att dessa lagar behöver ses över och anpassas till dagens arbetsliv
            är vi överens om mellan partierna, som vi har hört tidigare. Däremot
            är vi inte helt överens om inriktningen. Vi kommer att få anledning
            att diskutera dessa frågor många gånger framöver. Jag tänker inte
            gå in på några detaljer här nu. Det mesta har berörts.
          </note>
          <note>
            Arbetsrätten, inflytandefrågorna, arbetstiden och semestern --
            det är områden som berör alla människor på arbetsmarknaden. Målet
            för oss i centern är ett arbetsliv där var och en vet att just
            hon eller han är viktig och behövs, att hennes eller hans kunskaper,
            åsikter och erfarenheter ses som en resurs och tas till vara,
            där alla har möjlighet att utvecklas på jobbet och att arbetslivet
            på bästa möjliga sätt går att kombinera med vardagslivet.
          </note>
          <note>
            För kvinnor är det senaste särskilt påtagligt.
          </note>
          <note>
            Eftersom de i störst utsträckning har ansvaret för att familjen
            skall fungera, är möjlighet till inflytande över arbetstiderna
            viktigt, liksom möjligheten för småbarnsföräldrar att minska sin
            arbetstid.
          </note>
          <note>
            Vi har förhoppningar om att den pågående utredningen om arbetstider
            och semester skall öppna nya möjligheter. Jag tror också att vi
            har stora möjligheter att komma överens där. Det finns inte så
            stora skillnader.
          </note>
          <note>
            För oss är det också viktigt att vi får ett arbetsliv som ger
            de enskilda människorna större inflytande över sin situation --
            över sina arbetstider och arbetsorganisationen. All erfarenhet
            visar att detta också ger större arbetstillfredsställelse, bättre
            resultat, lägre frånvaro och mindre personalomsättning, vilket
            också leder till ökad produktivitet. Det är alltså ett gemensamt
            intresse för arbetsgivare och arbetstagare. Arbetsgivarna börjar
            ju mer och mer att inse detta nu. Därför sker det också en hel
            del förändringar ute på företagen.
          </note>
          <note>
            Det är angeläget att vi har en lagstiftning som inte sätter onödiga
            hinder i vägen för flexibla lösningar som är så enkla och lättbegripliga
            som möjligt utan att för den skull åsidosätta den anställdes rätt.
          </note>
          <note>
            Den lagstiftning som vi har i dag är mer anpassad till stora
            företag. Den översyn som nu är aviserad kommer därför att mer
            ta hänsyn till de förhållanden som finns i de små företagen. Jag
            tror inte, som Mona Sahlin, att småföretagen kommer att få svårare
            att rekrytera personal när det finns vissa särregler för dem.
            Jag tror att den farhågan är betydligt överdriven. Det råder ju
            stor enighet om vikten av att satsa på de små företagen. Därför
            är det särskilt angeläget att vi nu får den här översynen. Då
            känner småföretagen och de som arbetar där att lagar och regler
            inte är onödigt krångliga.
          </note>
          <note>
            Det är litet beklämmande att höra företrädare för fackliga organisationer,
            det gäller kanske särskilt
          </note>
          <note>
            LO, hävda att den översyn av anställningsskyddet och andra utredningar
            som nu skall ske skulle vara något slags grundskott mot det fackliga
            inflytandet.
          </note>
          <note>
            Det är inte alls på det sättet. Det är ganska angeläget att vi
            vänder på argumentationen. Det är de anställda som är det viktiga,
            och facket är ju till för dem. Facket skall arbeta för att ta
            till vara de anställdas intressen. De fackliga organisationerna
            skall självfallet ha möjlighet att göra det även i fortsättningen.
            Men det är mycket angeläget för oss att underlätta för småföretagen
            att anställa fler människor. Därför vill vi vidga möjligheten
            till provanställning. Det gör vi helt enkelt därför att vi vill
            öka möjligheterna att ge fler, särskilt ungdomar, möjlighet att
            komma in på arbetsmarknaden. Det är faktiskt det största problemet
            som vi har i dag, att många unga människor står utan arbete.
          </note>
          <note>
            Herr talman! Jag yrkar bifall till dessa tre betänkanden ur sin
            helhet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande näringsutskottets betänkanden 1991/92:NU4,
            NU1, NU2 och NU3
          </note>
          <note>
            samt arbetsmarknadsutskottets betänkanden
          </note>
          <note>
            1991/92:AU1, AU2 och AU3.
          </note>
          <note>
            Näringsutskottets betänkande NU4
          </note>
          <note>
            Mom. 1 (teckning av aktier i Nordbanken, m.m.)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Mom. 2 (försäljning av statens aktier i
          </note>
          <note>
            Nordbanken)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande -- bifölls med acklamation.
          </note>
          <note>
            Mom. 3 (utredning av förhållandena i Nordbanken m.m.)
          </note>
          <note>
            Utskottets hemställan -- som ställdes mot reservation 1 av Bengt
            Dalström -- bifölls med acklamation.
          </note>
          <note>
            Mom. 4 (granskning av bankinspektionens resp.
          </note>
          <note>
            finansinspektionens tillsynsverksamhet)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Mom. 5 (ökade befogenheter för finansinspektionen)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Mom. 6 (kontroll av bankernas kreditgivning m.m.)
          </note>
          <note>
            Utskottets hemställan -- som ställdes mot reservation 2 av Bengt
            Dalström -- bifölls med acklamation.
          </note>
          <note>
            Mom. 7
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU1
          </note>
          <note>
            Mom. 2 (handelspolitiska åtgärder för skydd av miljön)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Mom. 4 (export av kärnteknisk utrustning)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU2
          </note>
          <note>
            Mom. 2 (utvinning av olja i Östersjön, m.m.)
          </note>
          <note>
            Utskottets hemställan -- som ställdes mot ett under överläggningen
            framställt yrkande i enlighet med meningsyttring av Rolf L Nilson
            i motsvarande del -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU3
          </note>
          <note>
            Utskottets hemställan bifölls.
          </note>
          <note>
            Arbetsmarknadsutskottets betänkande 1
          </note>
          <note>
            Mom. 1 (översyn av den arbetsrättsliga lagstiftningen)
          </note>
          <note>
            Utskottets hemställan med godkännande av utskottets motivering
            bifölls med 177 röster mot
          </note>
          <note>
            134 för utskottets hemställan med godkännande av den i reservation
            1 av Mona Sahlin m.fl. anförda motiveringen.
          </note>
          <note>
            Mom. 5 (arbetsbrist som saklig grund för uppsägning m.m.)
          </note>
          <note>
            Utskottets hemställan bifölls med 288 röster mot
          </note>
          <note>
            21 för ett under överläggningen framställt yrkande i enlighet
            med meningsyttring av Karl-Erik
          </note>
          <note>
            Persson. 2 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Arbetsmarknadsutskottets betänkande 2
          </note>
          <note>
            Mom. 1 (generella arbetstidsreformer)
          </note>
          <note>
            Utskottets hemställan bifölls med 292 röster mot
          </note>
          <note>
            17 för ett under överläggningen framställt yrkande i enlighet
            med meningsyttring av Karl-Erik Persson i motsvarande del. 3 ledamöter
            avstod från att rösta.
          </note>
          <note>
            Mom. 3 (återgång till 25 dagars semester)
          </note>
          <note>
            Utskottets hemställan med godkännande av utskottets motivering
            bifölls med 173 röster mot
          </note>
          <note>
            137 för utskottets hemställan med godkännande av den i reservation
            1 av Mona Sahlin m.fl. anförda motiveringen. 2 ledamöter avstod
            från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Förste vice talmannen meddelade att de på föredragningslistan
            återstående ärendena, skatteutskottets betänkanden SkU1 och SkU3,
            finansutskottets betänkanden FiU1, FiU2, FiU3
          </note>
          <note>
            och FiU4, lagutskottets betänkanden LU1, LU2,
          </note>
          <note>
            LU3 och LU4, försvarsutskottets betänkanden
          </note>
          <note>
            FöU1, FöU2, FöU3 och FöU4, socialförsäkringsutskottets betänkanden
            SfU1 och
          </note>
          <note>
            SfU2, socialutskottets betänkanden SoU1 och
          </note>
          <note>
            SoU2, trafikutskottets betänkande TU1, jordbruksutskottets betänkande
          </note>
          <note>
            JoU3 samt bostadsutskottets betänkanden BoU1,
          </note>
          <note>
            BoU2, BoU3, BoU4 och BoU5, skulle avgöras i ett sammanhang efter
            avslutad debatt.
          </note>
          <note>
            13 § Lotteriskatt m.m.
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1991/92:SkU1 Lotteriskatt m.m. (prop. 1991/92:1).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            Arbetsmarknadsutskottets betänkande AU3
          </note>
          <note>
            Utskottets hemställan bifölls.
          </note>
          <note>
            14 § Upphävande av lagen om skatt på omsättning av vissa värdepapper
          </note>
          <note>
            Föredrogs skatteutskottets betänkande
          </note>
          <note>
            1991/92:SkU3 Upphävande av lagen om skatt på omsättning av vissa
            värdepapper (prop.
          </note>
          <note>
            1991/92:34).
          </note>
          <note type="speaker">
            Anf. 36 YVONNE SANDBERG-FRIES (s):
          </note>
          <note>
            Herr talman! Det första skatteförslag som den nya borgerliga
            regeringen lade fram för riksdagen är det vi nu behandlar, nämligen
            förslaget om att avskaffa omsättningsskatten på aktiehandeln.
            Dokumentet och dess innehåll liksom dess brist på innehåll ger
            anledning till stor oro.
          </note>
          <note>
            I propositionen sägs att ett avskaffande av omsättningsskatten
            på aktiehandeln kommer att leda till att staten förlorar inkomster
            på brutto 3,3
          </note>
          <note>
            miljarder per år. Samtidigt hävdar regeringen att nettobortfallet
            är väsentligt mindre, men någon närmare analys eller kalkyl som
            bygger under detta påstående redovisas inte. I stället konstateras
            bara helt sonika att ''de slutliga effekterna är svåra att uppskatta''.
            Några förslag eller ens idéer om var de besparingar som blir den
            nödvändiga följden skall göras finns inte ens antydda. Detta är
            vår första och allvarligaste invändning.
          </note>
          <note>
            Som vi har visat i vår motion kommer statskassan under 1992 som
            en följd av förslaget att dräneras på inkomster på 3--4 miljarder
            kronor. Det långsiktiga inkomstbortfallet kommer att uppgå till
            närmare 3
          </note>
          <note>
            miljarder per år.
          </note>
          <note>
            Den nye skatteministern Bo Lundgrens förstfödde visar sig dess
            värre dessutom vara symptomatisk för den nya regeringens slapphet
            med statsfinanserna.
          </note>
          <note>
            I proposition efter proposition har regeringen under hösten lagt
            fram förslag om betydande skattelättnader, förslag som dessutom
            i mycket hög grad är inriktade på att kraftigt gynna höginkomsttagare
            med stort sparande och betydande förmögenheter. I de flesta av
            dessa propositioner finns inte någon redovisning av hur förslagen
            skall finasieras. Konsekvenserna av denna skattesänkaryra blir
            också mycket allvarliga.
          </note>
          <note>
            Vi kommer för vår del senare i dag att presentera vår ekonomisk-politiska
            motion. I samband med att vi gör det kan vi också visa på hur
            den borgerliga skattesänkarregeringens förslag kommer att försvaga
            statsfinanserna med hela 15 miljarder redan under innevarande
            budgetår. Detta sker samtidigt som samma regering uttalar sin
            stora oro för det växande budgetunderskottet och gör allt för
            att lägga ansvaret på den förra regeringen. Man kan inte låta
            bli att undra om det helt enkelt är en medveten strategi från
            den nya regeringens sida.
          </note>
          <note>
            Vår andra invändning gäller regeringens hänvisning till EG. Förslaget,
            liksom alla andra där denna hänvisning görs, saknar enligt vår
            uppfattning en nödvändig analys av den ökande internationaliseringens
            effekter för den svenska ekonomin och skattepolitiken. Frågor
            som måste ställas och besvaras är bl.a. följande:
          </note>
          <note>
            Hur internationaliserad och integrerad i andra länders ekonomier
            är den svenska ekonomin?
          </note>
          <note>
            Vilka skillnader i effektiva skattesatser på olika inkomster,
            sparformer, investeringar, etc. finns mellan Sverige och andra
            utvecklade industriländer inom OECD?
          </note>
          <note>
            Hur känslig är rörligheten i fråga om olika produktionsfaktorer
            för sådana skatteskillnader?
          </note>
          <note>
            Jag konstaterar att transaktionsskatter av olika slag finns i
            flera länder. Inom EG förs förvisso en diskussion om regler för
            denna typ av beskattning, men några beslut har ännu inte fattats.
            Några bindande beslut finns alltså ännu inte ens för de nuvarande
            medlemsnationerna -- och således ännu mindre för oss.
          </note>
          <note>
            Vår tredje invändning gäller förslagets fördelningspolitiska
            konsekvenser. Det är som vi ser det både nödvändigt och önskvärt
            att den finansiella sektorn, som fortfarande står utanför den
            generella mervärdeskatten, ger sitt bidrag till de gemensamma
            samhällskostnaderna. Ett avskaffande av omsättningsskatten på
            aktiehandeln bör därför leda till att denna sektor beskattas i
            andra former. Hur detta skall ske kommer vi att återkomma till.
          </note>
          <note>
            Herr talman! Jag yrkar bifall till reservationen och därmed avslag
            på regeringens proposition.
          </note>
          <note type="speaker">
            Anf. 37 LARS BÄCKSTRÖM (v):
          </note>
          <note>
            Herr talman! Jag har haft förmånen -- eller tvånget -- att många
            gånger här i kammaren möta företrädare för en socialdemokratisk
            regering. I de debatterna har jag många gånger önskat mig en mer
            ideologisk regering som utgick från klassiska värderingar inom
            arbetarrörelsen.
          </note>
          <note>
            I min önskan om en mer ideologisk regering har jag nu blivit
            över hövan bönhörd. Jag hade inte önskat att bli så bönhörd. Vad
            vi har just nu är en regering som utgår från ren ideologi, den
            ideologi som ute i världen brukar kallas nyliberal ideologi. Man
            kunde kalla den något annat, men det är ett vedertaget begrepp.
            Jag hade en släkting som en gång sade till mig att för mycket
            och för litet skämmer allt. Man skall visst ha en ideologi som
            styr en, men den får inte bli så dominant att man inte anpassar
            ideologin till verkligheten. Det är detta problem vi har med den
            nuvarande regeringen.
          </note>
          <note>
            Vad regeringen har lagt fram är en rad förslag till skattesänkningar,
            och det här är det första vi har att behandla. Man har ett slags
            aprioritänkande, att skattesänkningar ger tillväxt. Men hur ger
            en sänkning av omsättningsskatten på aktier mer dynamik i den
            svenska industrin? Den svenska industrin har just nu problem med
            dålig produktivitetstillväxt och fallande lönsamhet, men produktiviteten
            ökar icke av att omsättningsskatten på aktier avskaffas. Lönsamheten
            i industrin ökar inte av att omsättningsskatten på aktier avskaffas.
          </note>
          <note>
            Det här är alltså en ren symbolmarkering i ekonomin. Det kan
            naturligtvis vara till viss nytta, men svenskt näringsliv består
            dock av en reell verklighet, och det är den som styr investeringsvilja
            och produktion. Det är efterfrågan som styr vad som produceras,
            inte ideologiska markeringar.
          </note>
          <note>
            Vad regeringen gör är att dränera statskassan på väsentliga inkomster.
            Växande och stora budgetunderskott är tillväxthämmande -- det
            är man överens om inom all ekonomisk forskning.
          </note>
          <note>
            Det var tidigare ett paradnummer från den borgerliga sidan att
            kritisera budgetunderskotten, och sedan skapade de borgerliga
            själva stora underskott när de förra gången satt i regeringsställning.
            Det är samma filosofi nu:
          </note>
          <note>
            skattesänkningar införs som gör det nödvändigt att dra ner på
            åtaganden i andra sektorer, att skära ned i byggsektorn och kommunsektorn.
            Det är kallt i ekonomin, och då öppnar man fönstren för att skapa
            tillväxt, men det blir bara ännu mer kyligt i ekonomin. Detta
            är den avgörande kritiska punkten mot detta förslag.
          </note>
          <note>
            Herr talman! I propositionen redovisas olika argument, men vi
            från vänsterpartiet menar att regeringen där inte -- det framgår
            inte heller av betänkandet -- kunnat visat på nödvändigheten eller
            några påtagliga fördelar av att omedelbart avskaffa omsättningsskatten
            på aktier. Vi skall betänka att omsättningsskatten nyligen har
            halverats, och att den s.k. valpskatten har slopats.
          </note>
          <note>
            Det är nog så att en alltför hög omsättningsskatt på aktier kan
            medföra störande inslag i ekonomin --
          </note>
          <note>
            för mycket och för litet skämmer allt, som jag sade tidigare.
            Men på den nuvarande nivån kan vi inte peka på några störande
            inslag i ekonomin av denna skatt. Börsen i Stockholm fungerar
            som en riskkapitalmarknad, och den har gått upp under den senaste
            tolvmånadersperioden -- det visar alla index. Visst finns det
            problem på börsen, men de hänger snarare samman med händelser
            på de internationella börserna än med den omsättningsskatt på
            aktier som finns i Sverige.
          </note>
          <note>
            Regeringen hävdar att det skulle leda till ett marginellt bortfall
            av inkomster att slopa omsättningsskatten på aktier, men man har
            inte kunnat redovisa några beräkningar som stöder den tesen. Socialdemokraterna
            talar om 3--4 miljarder.
          </note>
          <note>
            Jag vill ändå ge regeringen en poäng, och det är att bruttobortfallet
            inte är detsamma som nettobortfallet. Vi har räknat på detta,
            och vi uppskattar att bortfallet är drygt 2 miljarder. Rätt skall
            vara rätt. Vi ser att finansutskottets majoritet -- märk väl att
            det är en borgerlig majoritet -- har gjort ungefär samma beräkning
            och kommit fram till att bortfallet torde röra sig om 1,5
          </note>
          <note>
            miljarder. Då kan vi anta att man har baissat sina beräkningar
            en smula, för vi vet ju vart man vill hän. Men inte ens med den
            målsättningen, dvs. att man vill räkna ned, har man klarat att
            komma ned till mindre -- eller mer, hur man nu ser det -- än 1,5
          </note>
          <note>
            miljarder. Vänsterpartiets beräkning på drygt 2
          </note>
          <note>
            miljarder torde alltså vara en ganska hyfsad sanning.
          </note>
          <note>
            Att godkänna ofinansierade skattesänkningar när budgetunderskottet
            växer är inte försvarligt. Detta driver återigen upp budgetunderskottet,
            pressar upp räntorna, hämmar investeringsviljan och bromsar den
            ekonomiska tillväxt som så väl behövs för att bekämpa arbetslösheten.
            Det insåg Bengt
          </note>
          <note>
            Westerberg när han en gång talade om faran med budgetunderskott.
            Det har utgått upprepade varningar om detta från såväl chefen
            som vice chefen för riksbanken.
          </note>
          <note>
            Men regeringen traskar på med en ideologisk kompass, och sedan
            får terrängen se ut hur som helst. Om regeringen skulle orientera,
            skulle den ha uppenbart svårt att skilja på bäck och mindre väg.
            Även om man går i bäcken säger man glatt att det är en mindre
            väg -- det visar liberalismens kompass.
          </note>
          <note>
            Regeringen har inte gjort några fördelningspolitiska analyser
            av sitt förslag. I
          </note>
          <note>
            skatteutskottet var den tidigare oppositionen, såväl vänsterpartiet
            som de borgerliga partierna, överens om att alla regeringens propositioner
            måste förses med en noggrann konsekvensanalys. Det påtalade vi
            gång på gång för den socialdemokratiska regeringen. I denna proposition
            finns inga konsekvensanalyser. Här lyser fördelningspolitiska
            analyser med sin frånvaro.
          </note>
          <note>
            Regeringen kommer med argumentet att EG
          </note>
          <note>
            kräver att Sverige slopar omsättningsskatten på aktier. Det är
            ett fantastiskt argument. Det finns ett slags syndrom i Sverige,
            ett nationaldrag, som innebär att vi svenskar vill vara duktiga.
            Det kanske är ett lutheranskt, arbetsetiskt arv, och det är ett
            bra arv. Men man kan inte driva saker till övermått.
          </note>
          <note>
            Vi behöver inte anpassa oss till EG-regler som ännu inte finns.
            Det är väl att gå händelserna något i förväg. Det blir en lätt
            absurd stämning när man säger att vi skall anpassa oss till ej
            befintliga regler, men som kanske kommer att antas, när vi inte
            ens har beslutat att gå med i EG. Vi skulle i så fall kunna ändra
            många regler i Sverige, om vi letade upp alla förslag till direktiv
            som finns inom EG. Det fanns ett förslag om EG-direktiv för företagsbeskattning
            som skulle höja företagsskatten i Sverige högst väsentligt. Det
            fanns ett förslag på kapitalsidan som skulle höja kapitalbeskattningen
            på vissa områden i Sverige.
          </note>
          <note>
            Men dem har vi inte anpassat oss till! EG har nämligen inte antagit
            några sådana regler. Det är ett rimligt ställningstagande vad
            gäller EG-
          </note>
          <note>
            anpassningen. Det här är däremot absurda resonemang.
          </note>
          <note>
            Detta förslag bör därför avvisas.
          </note>
          <note>
            Jag var ung på 60-talet och stötte då på vissa extrema yttringar
            inom studentvänstern. Någon i en maoistgrupp sade: Bort med alla
            skatter! Det tycks nästan som om en del av företrädarna för regeringen
            växte upp under samma period och tog intryck, fast de nu har konverterat
            till höger. De menar att alla skatter är skadliga, och bara de
            försvinner får vi ett perpetuum mobile, som löser alla problem.
          </note>
          <note>
            Så här skulle inte en socialkonservativ företrädare ha resonerat
            -- det är jag helt säker på -- för det fanns ett större mått av
            balans i den politiska ideologin.
          </note>
          <note>
            Om man beslutar att vidta denna åtgärd är det också nödvändigt
            att vidta åtgärder för att skaffa de skattemedel som försvinner,
            för att få råd att göra skattesänkningar som påverkar ekonomin.
            Över tiden finns det nog behov av att göra vissa skattesänkningar
            på kapitalbeskattningens område, som verkligen påverkar ekonomin,
            och då får man ha ett utrymme för det och göra verkliga, effektiva
            skattesänkningar.
          </note>
          <note>
            Vi i vänsterpartiet är konstruktiva, och vi vill inte söka strid
            i onödan. Vi tar inte strid om mervärdeskatt på finansiella tjänster,
            utan vi säger:
          </note>
          <note>
            Ta ett alternativ! Det finns ett fixt och färdigt förslag från
            en statlig utredning, nämligen SOU
          </note>
          <note>
            1990:46, om en särskild skatt på finansiella företag.
          </note>
          <note>
            Den skatten skulle ge en påtaglig intäkt. Den skulle naturligtvis
            till viss del drabba hushållen och till viss del drabba företagen,
            men en skatt av den typ som redovisas i denna utredning finns
            i flera andra europeiska länder. Den vore därför inte artfrämmande
            ens i en strategi för anpassning till
          </note>
          <note>
            EG, för den part som nu vill ha en sådan.
          </note>
          <note>
            Herr talman! Jag yrkar bifall till vänsterpartiets hemställan
            vad gäller mom. 1 och 2 som redovisas i meningsyttringen av suppleant.
          </note>
          <note type="speaker">
            Anf. 38 KNUT WACHTMEISTER (m):
          </note>
          <note>
            Herr talman! Innan omsättningsskatten på aktiehandeln infördes
            den 1 januari 1984 varnade vi i den dåvarande oppositionen för
            de skadeverkningar den kunde förväntas medföra.
          </note>
          <note>
            Aktiehandeln skulle i stor utsträckning flytta utomlands och
            därmed beröva Sverige inte bara skatteintäkter och riskkapital
            utan också erfarenheter, kontakter och kunnande.
          </note>
          <note>
            Våra farhågor blev ganska snabbt besannade, och utvecklingen
            kan illustreras med följande siffror:
          </note>
          <note>
            1986 var omsättningen av svenska aktier på
          </note>
          <note>
            Stockholms fondbörs 141 miljarder och på utländska börser 20
            miljarder kronor. 1989 hade omsättningen på Stockholms fondbörs
            minskat till
          </note>
          <note>
            108 miljarder och utomlands ökat till 75 miljarder kronor.
          </note>
          <note>
            Den 1 juli 1986 fördubblades som bekant omsättningsskatten. Året
            innan hade inflödet till
          </note>
          <note>
            Sverige varit 4 miljarder, och året efter förekom ett lika stort
            utflöde. Denna omsvängning av utländska placerares handel med
            svenska aktier på inte mindre än 8 miljarder var så kraftig att
            dåvarande finansminister Kjell-Olof Feldt i en hearing med skatteutskottet
            våren 1988 hade svårt att förneka sambandet mellan den fördubblade
            skattesatsen och utflödet. Smärtgränsen hade tydligen inte bara
            uppnåtts utan också överskridits.
          </note>
          <note>
            Den olycksaliga s.k. valpskatten, dvs. den utvidgning av omsättningsskatten
            på värdepapper till att även omfatta penning- och obligationsmarknaden,
            som infördes den 1 januari
          </note>
          <note>
            1989, fick så stora negativa verkningar att den socialdemokratiska
            regeringen fann sig tvungen att avskaffa den efter en drygt årslång
            parentes.
          </note>
          <note>
            De negativa verkningarna av omsättningsskatten på aktier uppmärksammades
            tydligen också av den dåvarande regeringen, som även där tvingades
            till en reträtt. Man vidtog dock inte den enda riktiga åtgärden,
            nämligen att helt avskaffa skatten, utan nöjde sig med en halvmesyr.
            Man halverade således skatten fr.o.m. innevarande års början.
          </note>
          <note>
            Detta var emellertid inte tillräckligt för att vända trenden,
            vilket bl.a. kan illustreras av att
          </note>
          <note>
            Stockholms fondbörs räknar med att omsättningen av svenska värdepapper
            innevarande år till mer än hälften sker hos utländska placerare.
            En del av denna handel sker i Stockholm, men på utländska börser
            mäklas ca 47 % av alla börsnoterade svenska aktier. Motsvarande
            siffror var 40 % för 1989 och
          </note>
          <note>
            43 % för 1990.
          </note>
          <note>
            För att denna negativa utveckling skall kunna stoppas och Stockholm
            som finanscentrum inte skall avlövas är det utomordentligt viktigt
            att så snart som möjligt helt slopa skatten. Detta är bakgrunden
            till att regeringen i den nu behandlade propositionen föreslår
            att skatten avskaffas den 1
          </note>
          <note>
            december i år.
          </note>
          <note>
            Nu försöker socialdemokraterna med omfattande resonemang och
            hypoteser i motion, i reservation och nu också här i kammaren
            leda i bevis att ett slopande av omsättningsskatten på aktier
            skulle vara förödande för vår ekonomi genom att statskassan kommer
            att gå miste om 3--4 miljarder kronor 1992. Detta är knappast
            trovärdigt även om partivännerna i finansutskottet har samma uppfattning.
            Finansutskottets majoritet uppskattar beloppet till 1,5 miljarder,
            men säger också att detta skall ses i ett större ekonomisk-politiskt
            sammanhang när ställning tas till de besparingsförslag som förordas
            dels i proposition
          </note>
          <note>
            1991/92:38, dels i nästa års budgetproposition.
          </note>
          <note>
            Hänsyn till budgeten har alltså tagits i motsats till vad Yvonne
            Sandberg-Fries och Lars Bäckström sagt.
          </note>
          <note>
            Det kan noteras att Aktiefrämjandet tror på en merinkomst för
            statskassan på samma belopp, dvs.
          </note>
          <note>
            1,5 miljarder på grund av väsentligt ökad börsomsättning.
          </note>
          <note>
            Jag skulle vilja vända på resonemanget och lägga fast vad som
            händer om skatten inte avskaffas och transaktionskostnaderna fortfarande
            kommer att vara tre gånger så höga i Stockholm som i London.
          </note>
          <note>
            Följande utveckling är redan konstaterad:
          </note>
          <note>
            1. Svårigheten att bryta stagnationen på marknaden ökar.
          </note>
          <note>
            2. Företagens möjligheter att kapitalisera sig på aktiemarknaden
            minskar.
          </note>
          <note>
            3. Aktiemarknaden låses in, och omsättningshastigheten minskar,
            varigenom också reavinstskatten uppskjuts och en för staten negativ
            skattekredit uppstår.
          </note>
          <note>
            4. Handeln med svenska aktier flyttar fortlöpande utomlands.
          </note>
          <note>
            5. Svenska banker och fondkommissionsbolag etablerar sig i ökad
            utsträckning utanför Sverige, och vårt land går miste om skatteintäkter
            och kunnande.
          </note>
          <note>
            6. Anpassningen till EG försvåras.
          </note>
          <note>
            Det är förvånande och beklagligt att socialdemokraterna inte
            vill medverka till ett brytande av stagnationen och bana väg för
            en bättre tillväxt och därigenom också en ökad sysselsättning.
          </note>
          <note>
            Vänsterpartiet har en lång utförlig motion, och som uppsats betraktad
            kan den möjligen ha sitt intresse för den som inte är så väl insatt
            i internationella frågor i detta ämne. I övrigt är motionen bara
            ytterligare ett exempel på vänsterpartiets hållningslöshet och
            tuvhoppande i frågan om aktiemomsen. Nu vill man byta en dålig
            modell mot en annan, och tanken för en, utan jämförelser i övrigt,
            tillbaka till vad Olof Palme i ett annat sammanhang diskuterade,
            nämligen vilket som var värst -- pest eller kolera.
          </note>
          <note>
            Med det sagda, herr talman, yrkar jag bifall till propositionen
            och avslag på motionerna.
          </note>
          <note type="speaker">
            Anf. 39 LARS BÄCKSTRÖM (v):
          </note>
          <note>
            Herr talman! Knut Wachtmeister argumenterade emot och yrkade
            naturligtvis avslag på de meningsyttringar som vi har avgivit
            från vänsterpartiets sida. Jag hade inte väntat mig något annat.
            Jag vill dock göra en kommentar.
          </note>
          <note>
            Aktiefrämjandet tror på merinkomster, sade Knut
          </note>
          <note>
            Wachtmeister. Det tror jag alldeles säkert. Framför allt tror
            Aktiefrämjandet på merinkomster för sina medlemmar. Det är den
            enda reella effekt som det här förslaget har på ekonomin på hushållssidan.
          </note>
          <note>
            Sedan har det negativa konsekvenser för statsfinanserna, och
            det är nog så allvarligt.
          </note>
          <note>
            Knut Wachtmeister och jag kan stå i kammarens talarstol och redogöra
            för siffror, och vi kan välja siffrorna litet hur vi vill och
            visa mycket med dem.
          </note>
          <note>
            Vi kan ta siffror från mitten av 1980-talet, börsyrans värsta
            år, och peka på att vi då minsann hade hög omsättning. Jo visst,
            det ledde till överhettning, inlåsningseffekter i ekonomin, dålig
            produktivitetstillväxt, etc, etc. Hausse på börsen behöver inte
            alls vara detsamma som tillväxt i den verkliga ekonomin. Transaktionsekonomins
            tillväxt har skadat den svenska industrin.
          </note>
          <note>
            Spekulationerna i fastigheter på börsen har avsevärt och i grunden
            skadat den svenska industriella tillväxten. Det bör man inte stimulera
            och se som ett föredöme -- tvärtom, tvärtom!
          </note>
          <note>
            Faktum är att vi i dag har det läget att börsen våren
          </note>
          <note>
            1991 har stigit; utlandets intresse för svenska aktier har ökat
            märkbart. Se konjunkturinstitutets höstrapport och läs vad som
            sägs på s. 132, för att vara exakt! Den visar att vi de sju första
            månaderna hade ett underskott i aktiehandeln som var högst marginellt.
            Man skriver i Dagens Industri av den 26
          </note>
          <note>
            oktober: ''Aktiehandeln med utlandet i balans''.
          </note>
          <note>
            Tidningen konstaterar att de stora institutionernas nettoförsäljningar
            i hög grad kompenserats av utlänningarnas nettoköp av svenska
            aktier. Det var en viss utförsäljning från de svenska storbolagen
            --
          </note>
          <note>
            inte hushållen! -- men det kompenserades genom att utlänningar
            köpte svenska aktier.
          </note>
          <note>
            Totalindex för Stockholmsbörsen visar på en uppgång med 14,5
            % sedan december 1990, alltså på detta helår. Det är väl inte
            så dåligt -- 14,5 %!
          </note>
          <note>
            Det tycker jag är en bra värdetillväxt på mina sparmedel. Och
            det finns faktiskt -- det kan jag återkomma till i en senare replik
            -- också många tecken i den internationella debatt som Knut
          </note>
          <note>
            Wachtmeister talade om som pekar på att en omsättningsskatt kan
            bidra till att stabilisera börsen och skapa en ökad grad av långsiktighet
            för att undvika korta, spekulativa affärer, som bara försvårar
            och innebär en dysfunktion på aktiemarknaden.
          </note>
          <note type="speaker">
            Anf. 40 YVONNE SANDBERG-FRIES (s):
          </note>
          <note>
            Herr talman! Knut Wachtmeister tycker att det är förvånande att
            socialdemokratin inte vill vara med och bryta den stagnation som
            finns i svensk ekonomi. Låt mig då säga till Knut Wachtmeister
            att vi socialdemokrater vet att möjligheterna att föra en framgångsrik
            ekonomisk politik, som ger tillväxt, som ger arbete, som ger rättvisa
            och välfärd för människorna, i hög grad är beroende av att det
            förs en stram finanspolitik i landet. En sådan politik för inte
            den här regeringen. Som jag sade har man inte ens i sin stora
            ekonomisk-politiska motion orkat räkna igenom budgeteffekterna
            av sina egna förslag. Det har vi fått göra åt den nya borgerliga
            regeringen. Det visar ett mycket oroande resultat.
          </note>
          <note>
            Redan innevarande budgetår undergräver den borgerliga regeringen
            statsfinanserna med 15
          </note>
          <note>
            miljarder kronor. Skall ni även skylla detta på den gamla regeringen?
            Jag tycker att det är dags att börja tala klarspråk. Jag tror
            att man kommer dragande med allehanda skattesänkningar för dem
            som egentligen är i minst behov av det. Sedan finansierar man
            dem inte och när budgetunderskottet rusar iväg skyller man på
            den gamla regeringen. Detta är förödande för den svenska ekonomin.
          </note>
          <note>
            Låt mig också säga att moderaterna tidigare tillsammans med de
            flesta andra borgerliga partier har varit mycket noga med att
            tala om vilka krav man måste ställa på regeringens propositioner.
            Så sent som i våras sade moderaterna tillsammans med bl.a. centern
            i en reservation till ett yttrande till konstitutionsutskottet
            att det måste ställas mycket högre krav på de underlag som redovisas
            i regeringspropositionerna. Man räknade upp alla möjliga saker
            som skall redovisas. Det gäller utfall för skattebetalarna, miljökonsekvenser,
            utfall för olika regioner, följder för rättssäkerheten, osv. Inte
            minst mot den bakgrunden vore det på sin plats att moderaterna
            när de nu är i regeringsställning står fast vid vad de sade så
            sent som i våras. Det minsta vi i riksdagen kan begära av en ny
            regering är väl att det finns innehåll och analys i propositionerna.
          </note>
          <note type="speaker">
            Anf. 41 KNUT WACHTMEISTER (m):
          </note>
          <note>
            Herr talman! Lars Bäckström sade att vi kunde välja siffror.
            Jag skall då hjälpa Lars Bäckström att välja siffror. År 1983
            när skatten föreslogs och sedan genomfördes var vänsterpartiets
            förslagen
          </note>
          <note>
            10-procentig skatt. År 1985 hade man ändrat sig och nöjde sig
            med 2 %. År 1988 ändrade man sig igen och ville ha 6 %. Märkligt
            nog stod man fast vid 6 % år 1989. År 1990 hade man ändrat sig
            igen och talade då om 2 % eller åtminstone så stora belopp att
            de inbringade 3 miljarder.
          </note>
          <note>
            Lars Bäckström sade inledningsvis att en alltför hög omsättningsskatt
            kan vara störande. Var det inte störande, Lars Bäckström, när
            vänsterpartiet kommunisterna år 1983 föreslog 10 %? Jag skulle
            vilja ha svar på den frågan. Lars Bäckström tillhörde visserligen
            inte riksdagen vid den tidpunkten, men jag förmodar att om han
            hade varit med skulle han ha godkänt den partimotion som då lades
            fram. Vänsterpartiet är inte trovärdigt, och därför är det inte
            särskilt intressant att föra en debatt med vänsterpartiet i denna
            fråga.
          </note>
          <note>
            Yvonne Sandberg-Fries demonstrerade ett socialdemokratiskt motstånd
            mot ett avskaffande av omsättningsskatten på aktier. Det är märkligt
            mot bakgrund av vad samma sossar sade förra våren när den dåvarande
            regeringen föreslog en halvering av skatten. Var fanns då kravet
            på analys?
          </note>
          <note>
            Var fanns då gnället om ett skattebortfall? Man sade: ''En halvering
            av skatten finner utskottet vara en väl avvägd sänkning, och utskottet
            tillstyrker därför propositionen.''
          </note>
          <note>
            Jag misstänker, herr talman, att regeringen hade mera bekymmer
            att få ett godkännande av LO, som ju var den organisation som
            drev fram skatten i fråga. Yvonne Sandberg-Fries ville att vi
            skulle tala klarspråk. Kan Yvonne Sandberg-Fries tala så mycket
            klarspråk att hon erkänner att det är LO
          </note>
          <note>
            som var pappa till omsättningsskatten?
          </note>
          <note type="speaker">
            Anf. 42 LARS BÄCKSTRÖM (v):
          </note>
          <note>
            Herr talman! Knut Wachtmeister ställde en rak fråga. Raka frågor
            förtjänar svar. Efter den här redogörelsen kan jag konstatera
            att vänsterpartiet blir klokare och klokare. Det är bl.a. en del
            i den processen som har gjort att vi har tagit namnet vänsterpartiet
            efter att tidigare ha hetat vänsterpartiet kommunisterna. Jag
            skulle vara glad om jag kunde säga samma sak om moderata samlingspartiet
            -- att det blir klokare och klokare.
          </note>
          <note>
            Moderata samlingspartiet blir mer och mer nyliberalt fundamentalistiskt.
            Om gamla kommunister tillämpade Marx som katekes, tycks dagens
            nyliberaler läsa Hayek eller Lepagés ''I
          </note>
          <note>
            morgon kapitalism'' som sin katekes. Det är inte bra. Katekesen
            hör hemma i ett annat sammanhang, icke i politiken. Katekesen
            kan möjligen vara något slags moralisk bas men inte vid det handfasta
            utformandet av förslag, eftersom man då kommer helt snett.
          </note>
          <note>
            Om man anser att det skulle vara så oerhört skadligt för en ekonomi
            att ha en omsättnings- och transaktionsskatt på aktier, får man
            betänka att
          </note>
          <note>
            Japan har en transaktionsskatt på aktier. Tillväxten i Japan
            är hyfsad. Man har emellertid också haft en annan politik än den
            inlåsnings- och devalveringspolitik som har rått i Sverige under
            80-
          </note>
          <note>
            talet.
          </note>
          <note>
            Vårt förslag är att om man beslutar sig för att avskaffa omsättningsskatten
            skall man införa en skatt på finansiella företag. Det finns en
            liknande skatt i Danmark. Danmark har mig veterligen icke en uttalad
            vänsterpräglad regering, och där har man en sådan skatt som vi
            förespråkar. Danmark är med i EG och har en hyfsad tillväxt såvitt
            jag vet.
          </note>
          <note>
            Vad som är vänsterpopulism i Sverige är verklighet i ett moderat
            Danmark. Så olika är kan det vara om man bara reser över ett vattendrag.
            Man får då vara mera vidsynt och inte bara ideologi.
          </note>
          <note>
            Om man inte bara är ideolog utan även reser till det stora landet
            i väster kan man inhämta andra upplysningar. Jag har i min hand
            en uppsats från
          </note>
          <note>
            Harvard, där Lawrence H. Summers argumenterar i den ekonomiska
            debatten i USA för införande av en transaktionsskatt på aktier
            för att minska ineffektiviteter på aktiemarknaden. Han menar att
            med en transaktionsskatt skulle man få en effektivare och mer
            stabil och långsiktig aktiemarknad. Så lyder den amerikanska ekonomiska
            debatten. Den svenska kallar naturligtvis ekonomiska artiklar
            från Harvard för populism. Men detta skulle skapa långsiktighet.
            Vi skulle då kanske slippa snabba affärer i aktier. En riskkapitalmarknad
            skall bygga på långsiktighet, och inte på att man går in och ut
            med sitt kapital.
          </note>
          <note>
            Det skapar ingen långsiktig ekonomisk tillväxt. Det är det vi
            behöver i det här landet i stället för mer av de snabba klippens
            politik. Må de vila för alltid.
          </note>
          <note type="speaker">
            Anf. 43 YVONNE SANDBERG-FRIES (s):
          </note>
          <note>
            Herr talman! Knut Wachtmeister frågar sig varför vi inte gjorde
            motstånd när regeringen för ett år sedan föreslog att skatten
            skulle halveras. Det finns en mycket enkel förklaring till det.
            Vi hade då en regering som kunde räkna och som kunde se till att
            om det skulle lättas på några skatter så skulle det göras inom
            de samhällsekonomiska ramarna. Läget förra året var inte heller
            sådant att det då fanns någon rimlig möjlighet med hänsynstagande
            till finanspolitiken att gå vidare på det sätt som moderaterna
            redan då föreslog genom att ta bort resterande delen av den här
            beskattningen.
          </note>
          <note>
            Jag har varit ledamot av denna kammare sedan år
          </note>
          <note>
            1982, Knut Wachtmeister. År 1982 var ett intressant år att komma
            in i riksdagen på. Då efterträdde vi nämligen den förra borgerliga
            regeringen. Vi fick sedan ägna praktiskt taget hela 80-talet åt
            att komma till rätta med de enorma budgetunderskott som den gamla
            regeringen hade dragit på oss. Jag kan försäkra Knut Wachtmeister
            att det inte har varit särskilt enkelt och inte heller så oerhört
            roligt alla gånger, men det har varit nödvändigt för
          </note>
          <note>
            Sverige. Just därför säger jag och vårt parti att vi nu icke
            stillatigande kan åse hur den nya borgerliga regeringen på nytt
            tillåter sig att försämra våra finanser på det sätt som nu pågår.
            Det är fråga om
          </note>
          <note>
            15 miljarder redan under innevarande budgetår och
          </note>
          <note>
            10 miljarder under de kommande åren. Det är ingen god ekonomisk
            politik, Knut Wachtmeister.
          </note>
          <note>
            Det tror jag att Knut Wachtmeister också förstår om han tänker
            efter.
          </note>
          <note>
            Det vore intressant om Knut Wachtmeister i sin sista replik kunde
            svara på om min hypotes stämmer. Är det så att man nu skyndar
            sig att lägga fram alla i sina grupper populära skattesänkningsförslag
            för att kunna skylla på att budgetunderskottet är resultatet av
            den gamla regeringens politik?
          </note>
          <note type="speaker">
            Anf. 44 KNUT WACHTMEISTER (m):
          </note>
          <note>
            Herr talman! Den här gången börjar jag med vad
          </note>
          <note>
            Yvonne Sandberg-Fries sade. Som Yvonne
          </note>
          <note>
            Sandberg-Fries säkert känner till finns en mycket stor orsak
            till budgetunderskottet i den gamla regeringens politik. Allan
            Larsson tippade ett budgetunderskott på 4 miljarder kronor, medan
            det i själva verket blev 39 eller kanske 40 miljarder kronor.
            Den hypotes han lade fram blir då inte särskilt trovärdig.
          </note>
          <note>
            Yvonne Sandberg-Fries sade att hon kom in i riksdagen år 1982
            och att man då fick överta en borgerlig regeringspolitik som hade
            drivits i sex år.
          </note>
          <note>
            Vad har vi fått överta nu? Det visar den ekonomiska situationen
            i landet. Det behövs viktiga och kraftfulla åtgärder, inte för
            att åstadkomma ett stort underskott som vi kan skylla på socialdemokraterna
            utan för att försöka vända den negativa utvecklingen.
          </note>
          <note>
            I sitt inledningsanförande sade Yvonne Sandberg-
          </note>
          <note>
            Fries att det är fördelningspolitiskt riktigt att lägga fram
            en sådan här skatt. Men om man lägger en för stor börda på folket
            i form av höga skatter finns det ingenting att fördela. Då hjälper
            det inte att ha en fördelningspolitik.
          </note>
          <note>
            Slutligen kan jag konstatera att jag inte fick något svar på
            om det är Yvonne Sandberg-Fries uppfattningen att det var LO som
            drev fram den här skatten. Uttrycket ''valpskatten'' har myntats
            av
          </note>
          <note>
            Stig Malm.
          </note>
          <note>
            Jag är glad över att Lars Bäckström tog avstånd från vad hans
            parti ställde till med 1983 då det förordade 10 % i skatt. Han
            erkände att han blev klokare och klokare. Men han beklagar att
            moderata samlingspartiet inte blir det. Lars
          </note>
          <note>
            Bäckström, vi har hela tiden sedan år 1983 när det fattades beslut
            om den här skatten bekämpat den med alla till buds stående demokratiska
            medel. Vi har hela tiden sagt att den är skadlig. Vi har varit
            konsekventa, och vi kan inte bli klokare.
          </note>
          <note>
            Lars Bäckström talade om Danmark och den transaktionsskatt som
            finns där. I det sammanhanget passar det bra att jämföra med ett
          </note>
          <note>
            EG-land. I sitt inledningsanförande tog Lars
          </note>
          <note>
            Bäckström emellertid helt avstånd från de regler som gäller i
            EG. Vi skulle inte lägga oss i dessa regler eftersom vi inte är
            medlem. Varför skall vi då bry oss om EG-länderna?
          </note>
          <note type="speaker">
            Anf. 45 LARS BÄCKSTRÖM (v):
          </note>
          <note>
            Herr talman! Jag sade inte att vi skulle strunta i
          </note>
          <note>
            EG. Jag sade däremot att vi inte behöver anpassa oss till regler
            som inte finns i EG. I Danmark har man i och för sig ingen transaktionsskatt
            utan en skatt på finansiella företag. Vi har anvisat detta som
            ett alternativ, om man driver igenom ett avskaffande av omsättningsskatten
            på aktier. Vi visar att vad som är möjligt i Danmark är möjligt
            även i Sverige i de allra flesta fall, såvida man inte har en
            mycket hård nyliberal regering i Sverige.
          </note>
          <note type="speaker">
            Anf. 46 YVONNE SANDBERG-FRIES (s):
          </note>
          <note>
            Herr talman! Jag har inte begärt ordet utan hade bara tänkt meddela
            att jag inte äger rätt till ytterligare replik.
          </note>
          <note type="speaker">
            Anf. 47 FÖRSTE VICE TALMANNEN:
          </note>
          <note>
            Det är tillåtet att hålla ett anförande nu.
          </note>
          <note type="speaker">
            Anf. 48 KNUT WACHTMEISTER (m):
          </note>
          <note>
            Herr talman! Jag konstaterar då att Yvonne
          </note>
          <note>
            Sandberg-Fries trots att hon enligt riksdagsordningen hade möjlighet
            att svara mig icke ville diskutera LOs roll när det gäller den
            omsättningsskatt på aktier som vi har haft sedan år
          </note>
          <note>
            1984.
          </note>
          <note type="speaker">
            Anf. 49 YVONNE SANDBERG-FRIES (s):
          </note>
          <note>
            Herr talman! Jag tycker att det tyder på en stor brist på argument
            när Knut Wacthmeister uppehåller sig vid vem som eventuellt har
            haft en viss åsikt om en viss skatt. Jag trodde faktiskt att vi
            här i kammaren prövade förslagen på sakliga grunder. Åtminstone
            anstränger vi oss i vårt parti att göra det för att därefter komma
            fram till våra beslut. Om så inte är fallet i Knut Wachtmeisters
            parti, beklagar jag det.
          </note>
          <note>
            Vi skulle kunna fortsätta denna debatt länge och diskutera tillväxt
            och ekonomisk utveckling i lågskatteländer. I USA t.ex. är problemen
            inte helt obetydliga. Men en sådan debatt skulle kanske föra för
            långt, och vi har ju en del andra ärenden som också skall behandlas
            i dag.
          </note>
          <note type="speaker">
            Anf. 50 KNUT WACHTMEISTER (m):
          </note>
          <note>
            Herr talman! Jag har förståelse för att Yvonne
          </note>
          <note>
            Sandberg-Fries inte vill diskutera LOs roll i detta fall. Socialdemokraterna
            vill inte erkänna att de har gått i LOs ledband. Jag kan då citera
            vad en tidigare socialdemokratisk statssekretare sade i denna
            fråga i en tidningsintervju för någon tid sedan: ''Det är inte
            svårt att räkna ut effekterna av den skatten, men det var priset
            för att vidmakthålla LOs stöd för en viss politik.''
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            15 § Försäljning av kronoholmarna
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1991/92:FiU1 Försäljning av kronoholmarna
          </note>
          <note type="speaker">
            Anf. 51 ARNE KJÖRNSBERG (s):
          </note>
          <note>
            Herr talman! Som framgår av finansutskottets korta betänkande
            i denna fråga har de som tidigare haft hus på de s.k. kronoholmarna
            haft problem, om de behövt låna pengar t.ex. för att reparera
            eller renovera sina hus. Skälet härtill är att husen har stått
            på ofri grund, varför man inte kunnat få inteckningslån.
          </note>
          <note>
            Så var det tidigare, och det är detta som är anledning till den
            motion som väckts i ärendet. På senare år har emellertid byggnadsstyrelsen,
            som förvaltar kronoholmarna, låtit husägarna antingen få tomträtt
            eller i vissa, på senare tid inte så ovanliga, fall få köpa marken,
            om inte något speciellt riksintresse hindrat en försäljning. På
            det sättet har frågan om inteckningslån kunnat lösas.
          </note>
          <note>
            I princip var alltså de problem som motionen tar upp redan lösta
            när motionen väcktes. Det var vi också överens om i finansutskottet
            när vi gjorde vårt preliminära ställningstagande. Men vid slutjusteringen
            lade moderaterna fram ett förslag som i stort sett innebär att
            det skall vara fritt fram.
          </note>
          <note>
            Då orkade de övriga borgerliga partierna inte stå emot. Tidigare
            var vi överens om att det som kan göras redan är gjort, men inför
            detta moderatförslag vek sig alltså de övriga borgerliga partierna.
            Därigenom kom den moderata uppfattningen att bli majoritetens
            förslag.
          </note>
          <note>
            Detta är naturligtvis inte världens största fråga, men den är
            på något sätt symbolisk.
          </note>
          <note>
            ''Sälj ut fosterlandet'', är den nya devisen. Nu tycks man vilja
            sälja ut fosterlandet till snart sagt vilket pris som helst. Det
            tycker vi socialdemokrater är fel, och därför har vi reserverat
            oss.
          </note>
          <note>
            Herr talman! Jag yrkar bifall till reservationen.
          </note>
          <note type="speaker">
            Anf. 52 TOM HEYMAN (m):
          </note>
          <note>
            Herr talman! Innehavet av de s.k. kronoholmarna har varit föremål
            för riksdagens behandling vid flera tidigare tillfällen. Markägarfrågan
            har emellertid aldrig fått någon tillfredsställande lösning, och
            det demonstreras av de här i kammaren återkommande motionskraven,
            som har sin grund i svårigheterna för husägare på öarna att belåna
            eller sälja sina hus.
          </note>
          <note>
            Detta gäller framför allt på Kärringön och
          </note>
          <note>
            Gullholmen, som är de enda kronoholmar som har någon mer omfattande
            bebyggelse. Där har ingen försäljning skett, som Arne Kjörnsberg
            hävdar i sitt anförande. Mig veterligt gäller den enda försäljning
            som ägt rum Ängholmen, som ligger strax utanför
          </note>
          <note>
            Göteborg. Problemen på framför allt Kärringön är lika olösta
            som någonsin tidigare.
          </note>
          <note>
            Den utredning som genomfördes 1983 har på ett bra sätt redovisat
            var och en av de 198 bebyggda öar som är aktuella. De flesta är
            mycket små och utan värde för staten. Resultatet av den utredningen
            blev tyvärr inte en avveckling av det statliga markinnehavet,
            något som hade varit det naturliga.
          </note>
          <note>
            I stället överfördes marken till domänverket -- inte till byggnadsstyrelsen.
            Verket bygger nu upp lokala organisationer för att förvalta dessa
            198 öar, som ligger spridda utmed den svenska kusten från
          </note>
          <note>
            Strömstad i väster till Haparanda i öster.
          </note>
          <note>
            Nyttan av denna statliga fastighetsförvaltningsorganisation kan
            ifrågasättas.
          </note>
          <note>
            I samband med den bolagisering av domänverket som nu har påbörjats
            måste en ändring av ägarförhållandet under alla omständigheter
            komma till stånd.
          </note>
          <note>
            De motiv som tidigare anfördes för fortsatt statligt ägande,
            nämligen intresset av bevarande av natur och bebyggelse, saknar
            i dag giltighet. Sedan utredningen genomfördes har plan- och bygglagen
            tillkommit, varigenom kommunerna har fått vidsträckta befogenheter
            i detta avseende.
          </note>
          <note>
            Utskottets majoritet har tagit fasta på detta och anser alltså
            att huvudalternativet nu bör vara att det statliga markinnehavet
            avvecklas, om inte klara skäl finns för ett fortsatt statligt
            ägande. I första hand bör alltså öarna säljas av staten. Fortsatt
            statligt markinnehav måste kunna motiveras för att en försäljning
            inte skall kunna ske.
          </note>
          <note>
            Herr talman! Med detta yrkar jag bifall till utskottets hemställan
            och avslag på reservationen.
          </note>
          <note type="speaker">
            Anf. 53 ARNE KJÖRNSBERG (s):
          </note>
          <note>
            Herr talman! En moderat ledamot av denna kammare sade vid ett
            tillfälle: ''Det är kanske symptomatiskt att i motioner med moderata
            undertecknare är det alltid Kärringön som tas som exempel.'' Jag
            förstod aldrig varför, men det kanske finns någon annan klok ledamot
            av denna kammare som kan räkna ut varför det alltid är Kärringön
            som tas som exempel i moderata motioner.
          </note>
          <note type="speaker">
            Anf. 54 TOM HEYMAN (m):
          </note>
          <note>
            Herr talman! Det finns naturligtvis många goda skäl till att
            Kärringön nämns i dessa sammanhang.
          </note>
          <note>
            Ett kan faktiskt vara att av de kronoholmar som har bebyggelse
            är Kärringön den mest omfattande.
          </note>
          <note>
            Kärringön och Gullholmen är de enda två kronoholmar som har någon
            större samling hus. På
          </note>
          <note>
            Kärringön har domänverket också organiserat en lokal förvaltning.
            Det har skett på ett så klumpigt och tafatt sätt att man har dragit
            in staten i en jätteprocess om utvecklingen med 100 markägare.
          </note>
          <note>
            På Gullholmen har detta ännu inte skett, men problemen kan bli
            aktuella även där.
          </note>
          <note type="speaker">
            Anf. 55 ARNE KJÖRNSBERG (s):
          </note>
          <note>
            Herr talman! Den rättsprocess som Tom Heyman nu nämnde var ett
            av skälen till att vi socialdemokrater ville avvakta med ett beslut
            i detta ärende. Denna process är ännu inte avgjord.
          </note>
          <note>
            En annan ledamot av denna kammare företräder i sin profession
            en del markägare just på Kärringön.
          </note>
          <note>
            Den moderata ledamot som påpekade att
          </note>
          <note>
            Kärringön tas som exempel i de moderata motionerna hade ett leende
            på läpparna. Jag påminner om att Kärringön ofta är platsen för
            semesterreportage om framträdande moderater.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            16 § Organisationsformer för statens revision
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1991/92:FiU2 Organisationsformer för statens revision.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note type="speaker">
            Anf. 56 BENGT WITTBOM (m):
          </note>
          <note>
            Herr talman! Ett enhälligt utskottsbetänkande brukar normalt
            förbigås med tystnad och beslutas av riksdagen. Det tycker jag
            dock inte bör vara fallet med finansutskottets betänkande nr 2.
            Det enkla skälet härtill är att det beslut som riksdagen nu kommer
            att fatta innebär en klar förstärkning av riksdagens möjligheter
            att arbeta och av riksdagens möjligheter att följa upp fattade
            beslut, som berör statliga organ och myndigheter. Beslutet innebär
            också en klar förbättring av riksdagens möjligheter att skapa
            underlag för sina beslut och hävda dessa gentemot exempelvis regeringen.
          </note>
          <note>
            Ett enigt utskott föreslår att riksdagen skall ge regeringen
            till känna vad utskottet anfört om att regeringen bör lägga fram
            förslag för riksdagen om en kraftig förstärkning av revisionsresurserna
            för den statliga revisionen och riksdagens revisorer.
          </note>
          <note>
            Skälen härför är två. Det ena är att det i de västliga demokratierna
            är naturligt att parlamenten har en tillräckligt stor revisionsresurs
            och att den revisionsresursen är oberoende, något som är en hörnsten
            i all revisionsverksamhet.
          </note>
          <note>
            Det andra skälet är inte mindre viktigt, nämligen att den förändring
            av den statliga budgetprocessen som håller på att genomföras ställer
            större krav på uppföljning och kontroll från riksdagens sida.
          </note>
          <note>
            Avsikten är att riksdagen skall få bättre möjligheter att fatta
            riktiga beslut och även kunna kontrollera och följa upp att de
            beslut som fattas verkligen genomförs.
          </note>
          <note>
            Herr talman! Jag tror att det är en styrka för framtiden för
            Sveriges riksdag att det här beslutet fattas. Förväntningarna
            är att regeringen i de överväganden som nu pågår angående organisation
            av den statliga revisionen och även den s.k.
          </note>
          <note>
            riksdagsutredningen tar fasta på dagens riksdagsbeslut och återkommer
            till riksdagen med förslag om förändringar i den statliga revisionens
            organisation med bl.a. en förstärkning av riksdagens revisorers
            resurser.
          </note>
          <note>
            Herr talman! Jag yrkar bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            17 § Vissa ändringar i lagen om Sveriges riksbank
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1991/92:FiU3 Vissa ändringar i lagen om Sveriges riksbank (förs.
            1991/92:10).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            18 § Forskning om den offentliga sektorn
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1991/92:FiU4 Forskning om den offentliga sektorn.
          </note>
          <note type="speaker">
            Anf. 57 OLLE SCHMIDT (fp):
          </note>
          <note>
            Herr talman! Sverige har en mycket omfattande offentlig sektor.
            Ungefär en tredjedel av alla förvärvsarbetande är sysselsatta
            inom offentlig verksamhet. Det innebär nästan en och en halv miljon
            människor, och skattetrycket är som bekant högt.
          </note>
          <note>
            Kraven på en förnyelse av de offentliga verksamheterna har ökat,
            beroende dels på att statens och kommunernas resurser har blivit
            knappare, dels på att medborgarna börjat ställa krav på en högre
            och bättre effektivitet. Man vill helt enkelt ha mer valuta för
            skattepengarna. Men medborgarna vill också ha ökad valfrihet.
            Det handlar också om att hitta nya modeller för verksamheterna,
            att finna nya lösningar inte minst för den politiska styrningen.
          </note>
          <note>
            Numera måste man vara fantasifull och våga pröva nya vägar, bearbeta
            oplöjd mark. Detta gäller för alla dem som jobbar inom de offentliga
            verksamheterna men också för de förtroendevalda politikerna.
          </note>
          <note>
            Det nya som nu sker på det statliga området, i kommuner och landsting
            är i mångt och mycket omvälvande. Visst har man en hel del med
            sig i bagaget i form av tidigare erfarenheter, men till allra
            största delen handlar det om en helt ny kunskap. Här kommer det
            viktiga behovet av fördjupad forskning och kunskap in. Det är
            detta som det här ärendet handlar om.
          </note>
          <note>
            Hittills har forskningen om den offentliga sektorn varit spridd
            över många områden och med många olika projekt. Det har resulterat
            i en god grundforskning, men måhända har denna blivit något svåröverskådlig.
            Därför finns det nu anledning att gå vidare när nu kompetensen
            finns till fördjupning och koncentration i s.k.
          </note>
          <note>
            spjutspetsforskning. I propositionen föreslås därför två centrumbildningar
            för forskning inom den offentliga sektorn, ett förlagt till universitetet
            i
          </note>
          <note>
            Stockholm i samverkan med Handelshögskolan, ett till universitetet
            i Göteborg. Genom dessa centrumbildningar skapas förutsättningar
            för en god forskningsmiljö, där man också kan knyta samman den
            forskning som bedrivs på många håll inom detta område, så att
            forskningsresultaten blir väl kända.
          </note>
          <note>
            Herr talman! Förutom skapandet av dessa två centrumbildningar
            förstärks forskningsresurerna via Humanistisk-samhällsvetenskapliga
            forskningsrådet för forskare inom hela högskolan.
          </note>
          <note>
            Dessutom sker en forskning på kollegiet för samhällsforskning
            i Uppsala, avsett för gästforskarprogram.
          </note>
          <note>
            Utskottet delar propositionens slutsatser om vikten av att satsa
            på den här typen av forskning. Dock finns vissa randanmärkningar,
            bl.a. vad gäller en ev. omprövning av organisationsformerna och
            när detta kan ske.
          </note>
          <note>
            Utskottet delar motionären Daniel Tarschys uppfattning att universiteten
            själva måste ha möjlighet att ompröva organisationsformerna om
            de inte är ändamålsenliga. Universitetens frihet att själva organisera
            sin verksamhet framhålls ju också i propositionen. Någon tidsperiod
            för omprövningen anger inte utskottet.
          </note>
          <note>
            Herr talamn! Låt mig något ytterligare stanna vid
          </note>
          <note>
            Daniel Tarschys motion och också i det här sammanhanget nämna
            Rune Rydéns motion, där man diskuterar inriktningen av forskningsprogrammen,
            bl.a. att forskningen om offentlig sektor inte bara skall beröra
            den egna verksamheten, den s.k. inre förnyelsen, utan också ta
            upp gränszonen mellan det privata och det offentliga. Självfallet
            är detta ytterst angeläget med tanke på den privatisering av offentliga
            verksamheter som nu förekommer i hela vårt land -- alldeles oavsett
            vilken politisk majoritet som styr.
          </note>
          <note>
            Jag tycker att motionärerna har helt rätt i sina propåer, men,
            herr talman, jag delar också utskottets bedömning att vi i den
            här församlingen rimligen inte skall lägga oss i detaljer och
            härifrån styra vilka projekt och vilka områden som forskningen
            skall inrikta sig på.
          </note>
          <note>
            Avslutningsvis: Om välfärden skall kunna utvecklas i vårt land
            behövs det nytänkande och kreativitet.
          </note>
          <note>
            Att tänka i gamla banor håller inte längre. Alla de som använder
            den offentliga servicen har blivit mer kritiska, och det med rätta.
            Man vill få så god service som möjligt med största möjliga valfrihet
            till lägsta kostnad. Det är en stor utmaning för stat, kommuner
            och landsting, men redan nu kan vi konstatera att mycket har skett.
            Det finns en vilja till förnyelse och förändring som aldrig förr.
          </note>
          <note>
            Det är därför bra att det här viktiga förnyelsearbetet nu får
            ytterligare resurser för fördjupad forskning och kunskaps- och
            kompetensutveckling.
          </note>
          <note>
            I det här sammanhanget förtjänar det att nämnas att internationella
            kontakter och erfarenhetsutbyte är av stor vikt. Sverige och den
            svenska offentliga sektorn skulle må väl av att pröva mer av internationella
            modeller. Detta blir ju nu ännu mer påtagligt när vi närmar oss
            EG.
          </note>
          <note>
            Herr talman! Med detta yrkar jag bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            19 § Ekonomiska föreningar m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1991/92:LU1 Ekonomiska föreningar m.m.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            20 § Försäkringsvillkor för barn
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1991/92:LU2 Försäkringsvillkor för barn.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            21 § Internationell järnvägstrafik
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1991/92:LU3 Internationell järnvägstrafik (vilande lagförslag;
            prop. 1990/91:43, bet. 1990/91:LU14).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            22 § Internationella oljeskadefonden
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1991/92:LU4 Internationella oljeskadefonden
          </note>
          <note>
            (prop. 1990/91:196).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            23 § Internationella överenskommelser rörande räddningstjänst
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1990/91:FöU1 Internationella överenskommelser rörande räddningstjänst
            (prop. 1990/91:180).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            24 § Vissa försvarsfrågor
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1991/92:FöU2 Vissa försvarsfrågor.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            25 § Transporter av farligt gods
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1991/92:FöU3 Transporter av farligt gods.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            26 § Handläggning av vissa ersättningar
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1991/92:FöU4 Handläggning av vissa ersättningar
          </note>
          <note>
            (prop. 1991/92:22).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            27 § Socialavgifter
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1991/92:SfU1 Socialavgifter.
          </note>
          <note type="speaker">
            Anf. 58 NILS-OLOF GUSTAFSSON (s):
          </note>
          <note>
            Herr talman! När socialförsäkringsutskottet beredde detta betänkande
            nr 1 gällde det ett antal motioner från allmänna motionstiden,
            förra riksmötet. Utskottet avstyrker motionerna enhälligt. Den
            borgerliga majoriteten hänvisar till att frågorna bereds i regeringskansliet.
            Det gör också vi socialdemokrater delvis, men en del motioner
            innehåller sådant som vi helt enkelt inte ställer upp på.
          </note>
          <note>
            Jag förutsätter att vi kommer att få en hel del diskussioner
            här i kammaren om socialförsäkringsfrågorna när de konkreta förslagen
            föreligger. Jag återkommer till det.
          </note>
          <note>
            På en punkt anser vi emellertid att vi redan på det här stadiet
            skall redovisa var vi står. Det gäller sambandet mellan avgifter
            och förmåner. Under ett flertal år har vi haft borgerliga motioner
            och reservationer, som krävt bättre överensstämmelse mellan avgifter
            och förmåner i socialförsäkringssystemet.
          </note>
          <note>
            Riksdagsmajoriteten har avslagit förslagen, därför att den har
            ansett det vara ett avsteg från den obligatoriska och solidariska
            tanken bakom vår socialförsäkring. Med den förslagstext som fanns
            i betänkandet hade vi kunnat avstå från reservation, men med den
            skärpta formulering som blev majoritetsskrivningen blev det nödvändigt
            för oss att med en reservation markera vår inställning.
          </note>
          <note>
            Majoriteten säger nämligen: ''Utskottet anser det viktigt att
            frågor om överensstämmelse mellan förmåner och avgifter inom socialförsäkringssystemet
            beaktas.'' Det är väl så nära en riksdagsbeställning man kan komma.
          </note>
          <note>
            Vi socialdemokrater vidhåller att det är en viktig och för oss
            avgörande princip att vår socialförsäkring även fortsättningsvis
            bygger på ett obligatoriskt och solidariskt system.
          </note>
          <note>
            Herr talman! Jag yrkar bifall till reservationen.
          </note>
          <note type="speaker">
            Anf. 59 KARIN ISRAELSSON (c):
          </note>
          <note>
            Herr talman! Socialförsäkringsutskottets betänkande nr 1 innehåller
            en del motionskrav som tidigare behandlats i riksdagen, precis
            som Nils-
          </note>
          <note>
            Olof Gustafsson säger. I de flesta fall har de lett till reservationer
            från de borgerliga ledamöterna.
          </note>
          <note>
            Vi har ansett att den socialdemokratiska regeringen inte ägnat
            exempelvis företagarna och egenföretagarna det intresse som de
            är värda.
          </note>
          <note>
            Deras situation har alltid betraktats med viss misstänksamhet
            av den socialdemokratiska regeringen. Nu har vi fått en ny regering
            med höga ambitioner att förändra detta förhållande. Det krävs
            för att få fart på svensk ekonomi och företagsamhet.
          </note>
          <note>
            Just ett rättvisst förhållande mellan avgifter och förmåner måste
            eftersträvas, men det innebär också att nuvarande system måste
            förändras.
          </note>
          <note>
            Regeringen tar för närvarande upp dessa förhållanden i sina överväganden
            och vi kan inom treårsperioden förvänta oss förslag, som kommer
            att medföra förbättrade förhållanden för i dag missgynnade grupper.
          </note>
          <note>
            I stort sett håller socialdemokraterna i opposition med om detta.
            I sin reservation tar man avstånd från majoritetens förslag att
            låta socialavgiftsuttaget finnas med i överväganden som gäller
            den ekonomiska politiken liksom välfärdspolitiken. Oppositionen
            tycker att det räcker med pensionsberedningens förslag och riksförsäkringsverkets
            förslag till sjukpenningssystem.
          </note>
          <note>
            Jag utgår från att vi är överens om att även de här bitarna kommer
            att finnas med i de överväganden som kommer att ske. Det är därefter
            de slutliga besluten skall tas. Vi har att ta ställning till hur
            det framtida pensionssystemet skall utformas, hur avgiften kommer
            att bestämmas, hur sjuk- och arbetsskadeförsäkringen kommer att
            utformas och hur stora avgifterna kommer att bli.
          </note>
          <note>
            Jag tror nog att vi kan vara överens om att en grundtrygghet
            för alla måste eftersträvas. Vi anser också inom regeringspartierna
            att ett ökat egenansvar bör byggas in i vårt försäkringssystem.
          </note>
          <note>
            När nu ekonomin är i ett sådant bedrövligt skick som den har
            visat sig vara, måste besparingar ske även i de generella transfereringssystemen.
            Denna tanke är inte heller främmande för socialdemokraterna. Vi
            var överens om förändringen i sjukersättningen, om sjuklönen och
            om att avgiftssättningen skall vara kostnadsneutral när det gäller
            insatser på detta område.
          </note>
          <note>
            Jag håller med Nils-Olof Gustafsson om att vi har anledning att
            återkomma i dessa frågor längre fram. Det är också vår ambition
            att göra det så snart förslagen ligger på riksdagsbänken. Vår
            ambition är också att detta skall ske så snart det göras kan,
            därför att det finns stora behov, dels av förändringar, dels av
            besparingar.
          </note>
          <note>
            Herr talman! Jag yrkar bifall till utskottets hemställan och
            avslag på reservationen.
          </note>
          <note type="speaker">
            Anf. 60 NILS-OLOF GUSTAFSSON (s):
          </note>
          <note>
            Herr talman! Jag tycker också att detta betänkande om våra socialförsäkringar
            inte är värt någon större debatt. Vi skall avvakta de förslag
            som kommer och de beredningar som nu sker. Det är självfallet
            på det sättet.
          </note>
          <note>
            Vi har dock redan nu velat säga ifrån att vi aldrig kommer att
            ställa upp på förändringar i socialförsäkringssystemet som skulle
            innebära ett avsteg från den solidariska obligatoriska tanken.
          </note>
          <note>
            Det är lika bra att säga det nu.
          </note>
          <note>
            Jag vill också påminna om att när vi beslutade om de här förenklade
            reglerna för avgiftsuttag 1981 --
          </note>
          <note>
            det var Karin Söder såsom socialminister som lade fram förslaget
            -- var vi alla på det klara med och överens om att det skulle
            innebära ett avsteg från överensstämmelsen mellan förmåner och
            avgifter.
          </note>
          <note>
            Vi tyckte då att det var så stora administrativa fördelar med
            det här systemet att de övervägde nackdelarna. Den uppfattningen
            har vi socialdemokrater fortfarande.
          </note>
          <note type="speaker">
            Anf. 61 KARIN ISRAELSSON (c):
          </note>
          <note>
            Herr talman! Vi var överens, precis som Nils-Olof
          </note>
          <note>
            Gustafsson säger. Det visade sig dock senare att det för vissa
            grupper i samhället, speciellt egenföretagare och småföretagare,
            gav en något ogynnsam utdelning på de inbetalda avgifterna.
          </note>
          <note>
            Det kanske blev ett bekymmer för dem att orka med att vara goda
            småföretagare och att arbeta vidare såsom egenföretagare och kanske
            också utvidga sin verksamhet, eftersom just arbetsgivaravgiftssidan
            med dessa sociala avgifter har varit en tung börda. Genom en differentiering
            både av avgifter och av förmåner kan man kanske hitta en lämpligare
            utformning.
          </note>
          <note>
            Vår ambition är också att vi skall ha en solidarisk välfärdspolitik,
            som verkligen tar hand om de sämst ställda som behöver samhällets
            skydd. Vi i centern har som ett exempel fört fram grundpensionstanken,
            som finns också hos de andra partierna mer eller mindre väl utvecklad.
            Det är ambitioner som finns med i det fortsatta beredningsarbetet.
          </note>
          <note>
            28 § Tandvårdsförsäkringen
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1991/92:SfU2 Tandvårdsförsäkringen.
          </note>
          <note type="speaker">
            Anf. 62 BÖRJE NILSSON (s):
          </note>
          <note>
            Herr talman! I de borgerliga motionerna signaleras genomgripande
            förändringar också på tandvårdens område. Tydligen skall etableringsbegränsningen
            slopas. Landstingen skall inte längre ha ansvaret för barn- och
            ungdomstandvården. Som vi ser det är det inte längre patienten
            och vården som är det viktiga och som skall sättas främst, utan
            det är det omtalade systemskiftet på alla områden.
          </note>
          <note>
            Jag tycker, Sigge Godin, att en mycket viktig princip inom välfärdspolitiken
            är vård på lika villkor var man än bor. Som vi ser det rubbar
            man allvarligt på denna princip, och det är olyckligt.
          </note>
          <note>
            Konsekvenserna för tandvården står helt klara.
          </note>
          <note>
            Ännu fler tandläkare kommer att etablera sig i de redan tandläkartäta
            storstäderna. Det blir problem på landsbygden. Man talar om valfrihet,
            men för vem? Inte blir det för människorna på de mindre orterna.
            Det är dem man sviker med sådana här förslag.
          </note>
          <note>
            När etableringsbegränsningen infördes var motivet faktiskt att
            i viss mån anpassa tandvårdsresurserna till behov och samhällsekonomiskt
            utrymme. Men det var också, vilket måhända var det viktigaste,
            att uppnå just en utjämning av tillgången på tandläkare mellan
            och inom regionerna. Tack vare den styrning som finns inom etableringsbegränsningen
            har vi också en god tandvård i hela landet. Det vågar jag påstå.
            Vi menar att skälen för etableringskontrollen för privattandläkare
            är precis lika viktiga i dag, och det markerar vi i vår reservation.
          </note>
          <note>
            En bra tandvård är naturligtvis särskilt viktig för den unga
            generationen. Därför ser vi det som väsentligt att folktandvården
            har ett samlat ansvar för barn- och ungdomstandvården. Den har
            också nått mycket goda resultat. Tandhälsan för de allra yngsta
            har förbättrats avsevärt. En viktig förutsättning för detta goda
            resultat har just varit att vården har omfattat alla barn och
            att den har varit kostnadsfri. Det är oerhört väsentligt.
          </note>
          <note>
            Organisationen av barn och ungdomstandvården med ett enhetligt
            ersättningsbelopp per barn har också stimulerat till ett långsiktigt
            tänkande, inriktat på att uppnå en så god tandhälsa som möjligt
            för barnen till en låg kostnad. Vi vet att inslaget av förebyggande
            åtgärder har varit mycket stort, vilket självfallet också är fördelaktigt
            ur ekonomiska aspekter. Vi tycker att det är en mycket klok uppläggning
            som den borgerliga majoriteten nu vill bryta upp för systemskiftets
            skull. Det märker vi på alla områden. Vi tror att det är direkt
            farligt att de unga hamnar i den öppna vården med dess prestationsinriktade
            system. Vi märker det mycket tydligt, framför allt i storstäderna,
            och det är inte bra.
          </note>
          <note>
            Den socialdemokratiska regeringen tog i våras initiativ till
            en försöksverksamhet på tandvårdsområdet i några landstingskommuner.
          </note>
          <note>
            Syftet var att uppnå en ännu jämnare resursfördelning inom landet
            och en bättre hushållning med resurserna. I denna försöksverksamhet
            skulle också ingå en decentralisering av ansvaret från central
            nivå till lokal nivå samt möjlighet till avreglering. Vi tycker
            att det är viktigt att denna försöksverksamhet verkligen får fortsätta.
            Den skulle ge svar på viktiga frågor. Speciellt viktigt är det
            att den får slutföras innan man fingrar på taxesystemet. Framför
            allt skulle den ta upp en än jämnare resursfördelning.
          </note>
          <note>
            Vi märker nu att det finns en överförbrukning av tandläkarbesök
            och tandvård i storstadsregionerna.
          </note>
          <note>
            Det är en snedfördelning, och det är viktigt att man kan rätta
            till den. Det kan man, som vi ser det, göra genom vissa styrmedel.
          </note>
          <note>
            Det som förs fram nu är signaler, eftersom man säger att de här
            frågorna bereds av regeringen. Det blir en debatt på vårkanten.
            Men redan nu vill vi markera var vi står i de här frågorna. Vi
            tycker att tandvården är en oerhört viktig hälsofråga. Man har
            gjort stora framsteg, och vi tycker att det är klåfingrighet att
            ge sig in på detta.
          </note>
          <note>
            Jag yrkar bifall till de båda socialdemokratiska reservationerna.
          </note>
          <note type="speaker">
            Anf. 63 SIGGE GODIN (fp):
          </note>
          <note>
            Herr talman! I detta betänkande behandlas de kvarvarande motionerna
            från allmänna motionstiden. De upptar frågor som främst rör etableringsbegränsningar
            för privattandläkarna, tandvårdstaxan och barn- och ungdomstandvården.
          </note>
          <note>
            Låt mig inledningsvis säga att det är glädjande att tandhälsan
            hos svenska folket har förbättrats avsevärt de senaste åren. Inte
            minst barnens goda tandhälsa bör vi notera med tillfredsställelse.
          </note>
          <note>
            Majoriteten i utskottet bibehåller sin uppfattning att tvistefrågorna
            som rör etableringsbegränsningarna och tandvårdstaxan snarast
            måste få sin lösning. Vi kan därför med glädje notera, som framgår
            av utskottets betänkande, att regeringen på flera sätt arbetar
            med förnyelsen av välfärdssystemen. Inte minst viktig är då valfriheten
            för den enskilde, möjligheten att välja sin egen tandläkare och
            även valfriheten för familjen att för barnen få välja den tandläkare
            som familjen finner bäst.
          </note>
          <note>
            Det är också av avgörande betydelse att skilja ut den offentliga
            finansieringen och kontrollen från produktionen, oavsett om produktionen
            är privat, kooperativ eller offentlig.
          </note>
          <note>
            I betänkandet tas också tandvårdstaxan upp. Det är nödvändigt,
            kanske främst av kostnadsskäl, att konkurrens och effektivitet
            uppnås. Genom konkurrens ökar man effektiviteten inom tandvården.
            Främst med tanke på att kostnaderna skenar i väg är det viktigt
            att öppna nya vägar för att komma till rätta med problemen.
          </note>
          <note>
            Herr talman! Till betänkandet har socialdemokraterna fogat två
            reservationer, dels om etableringsbegränsningen, dels om tandvårdstaxan.
          </note>
          <note>
            De framhärdar fortfarande med att motiven för fortsatt etableringsbegränsning
            kvarstår. De vill fortfarande genom etableringskontrollen styra
            tandläkare från storstäderna till orter med underskott eller glesare
            tillgång på tandläkare. Att systemet inte har fungerat visas av,
            som Börje
          </note>
          <note>
            Nilsson säger, att det finns betydligt fler tandläkare i storstäderna,
            främst i Stockholm, trots att vi har haft de här regleringarna
            i många år. Det blir inte bättre vård, Börje Nilsson, och inte
            vård på lika villkor oavsett var man bor, som ni säger, om man
            har de här begränsningarna. Systemet har visat att det inte fungerar.
            Det är därför vi måste hitta andra vägar. Vi ser inte någon annan
            möjlighet än att avskaffa regleringarna och öppna för fri etablering.
          </note>
          <note>
            Vi tror att det är den väg man kan gå för att komma till rätta
            med detta.
          </note>
          <note>
            Herr talman! Inledningsvis anförde jag att barnoch ungdomstandvården
            har lyckats mycket bra.
          </note>
          <note>
            Men det får inte vara ett argument för att föräldrarna inte skall
            ha möjlighet att välja, låt oss kalla det en egen hustandläkare,
            till vilken hela familjen kan gå.
          </note>
          <note>
            Det förvånar mig att socialdemokraterna vidhåller att man enbart
            i glesbygder kan tillåta en uppluckring av monopolet. Om barnens
            tandhälsa enbart beror på folktandvården, blir frågan varför glesbygdsbarnen
            skall diskrimineras. Självklart är det inte på det sättet.
          </note>
          <note>
            I den översyn som regeringen avser att göra när det gäller etableringsfriheten,
            valfriheten för den enskilde, förutsätter majoriteten att frågorna
            löses så snabbt som möjligt.
          </note>
          <note>
            Herr talman! I reservation 2 anser socialdemokraterna att resultatet
            av försöksverksamheterna bör avvaktas innan några större förändringar
            görs i tandvårdstaxan. Det är viktigt att tandvårdstaxan får ett
            inslag av förebyggande verksamhet, så att stora kostnadskrävande
            insatser så långt möjligt minimeras. Det är bara att beklaga att
            socialdemokraterna trummade igenom en stympad försöksverksamhet,
            som inte ger svar på alla frågor.
          </note>
          <note>
            Majoriteten förutsätter att förändringar i tandvårdstaxan utformas
            så att ökad konkurrens och mångfald kommer just konsumenterna
            till godo. Om redan beslutad försöksverksamhet ger ett sådant
            resultat återstår att se. Det får vi utvärdera när den dagen kommer.
          </note>
          <note>
            Med detta, herr talman, ber jag att få yrka bifall till utskottets
            hemställan i dess helhet samt avslag på reservationerna 1 och
            2.
          </note>
          <note type="speaker">
            Anf. 64 BÖRJE NILSSON (s):
          </note>
          <note>
            Herr talman! Man rider på begreppet valfrihet.
          </note>
          <note>
            Men, Sigge Godin, för vem blir det valfrihet? För tandläkarna
            kan hända, som kan etablera sig var som helst, men inte för de
            enskilda människorna.
          </note>
          <note>
            Det är väl helt klart att många i Västernorrland, i
          </note>
          <note>
            Sigge Godins egna hemtrakter, kommer i kläm om man plockar bort
            etableringsbegränsningen. Den har haft oerhörda fördelar. Vi har
            fått tandvård i hela landet, var man än bor, vågar jag påstå.
          </note>
          <note>
            Tandhälsan har också förbättrats avsevärt.
          </note>
          <note>
            Jag tycker att man skall analysera litet djupare vad de här borgerliga
            förslagen innebär. Det är helt klart att de kommer att gå ut över
            tandvården på de mindre orterna. Den blir också väsentligt mycket
            dyrare. I dag omfattar barn- och ungdomstandvården alla barn och
            är kostnadsfri.
          </note>
          <note>
            Vad händer med denna i fortsättningen? Vad jag förstår kommer
            förslagen att innebära att det blir en fördyring för de enskilda
            familjerna. Man minskar naturligtvis också effektiviteten.
          </note>
          <note>
            Det viktiga när det gäller socialförsäkringen och vård är att
            det är lika villkor i hela landet, inte att rida på några borgerliga
            privatiseringsdoktriner.
          </note>
          <note>
            Det är hela tiden människan som måste sättas främst. Men man
            sviker, framför allt i Sigge Godins hemtrakter, barnen, de enskilda
            människorna, med sådana här förslag.
          </note>
          <note type="speaker">
            Anf. 65 SIGGE GODIN (fp):
          </note>
          <note>
            Herr talman! Jag skall kommentera några av Börje
          </note>
          <note>
            Nilssons påståenden. Han sade tidigare att vi ändrar system för
            systemskiftets skull. Jag försökte i min inledning säga att det
            faktiskt handlar om att se till att det finns tillgång på tandläkare
            i hela landet för konsumenters skull, så att konsumenterna kan
            få den valfrihet som de önskar.
          </note>
          <note>
            Börje Nilsson aktade sig självfallet väldigt noga för att ta
            upp en diskussion om huruvida etableringsregleringarna nu har
            lett till att vi har tandläkare att tillgå i hela landet och i
            samma omfattning, för Börje Nilsson vet att det inte är så.
          </note>
          <note>
            Det finns tandläkare som vill etablera sig, men de får inte göra
            det, utan konsumenterna är hänvisade enbart till folktandvården.
            Nu finns det många som tycker att det är väldigt bra, medan andra
            tycker att valfriheten faktiskt är det viktigaste.
          </note>
          <note>
            Börje Nilsson tog tidigare upp frågan om de höga kostnaderna.
            Vi har en skenande ekonomi även här. Kostnaderna rakar i höjden,
            och den socialdemokratiska regeringen insåg på sin tid också att
            någonting måste göras. Därför skulle jag vilja säga till Börje
            Nilsson att visst var litet beklämmande att vi inte kunde enas
            om en mycket vid och omfattande försöksverksamhet där vi vägde
            in alla aspekter. Hade vi gjort det, hade vi så småningom fått
            mycket bra svar på alla de frågor som vi nu ställer om hur vi
            skall bemästra kostnaderna, hur tillgången på tandläkare skall
            kunna bli lika oavsett var man bor i landet och hur man kanske
            locka ut en del av tandläkarna från
          </note>
          <note>
            Stockholmsregionen.
          </note>
          <note>
            Det är inte så, Börje Nilsson, att mitt hemlän har haft någon
            lysande tillvaro på tandläkarfronten, eftersom ni har reglerat
            systemet så stenhårt. Det är raka motsatsen, det har inte fungerat.
            Men nu finns det litet tid fram till våren, så ni kanske hinner
            komma på bättre tankar och börjar inse att vi måste öppna alla
            vägar för att få nyetableringar och för att kunna ge valfrihet
            till konsumenterna till en rimlig kostnad.
          </note>
          <note type="speaker">
            Anf. 66 BÖRJE NILSSON (s):
          </note>
          <note>
            Herr talman! Det är, Sigge Godin, på det sättet att tack vare
            etableringsbegränsningen och andra instrument kan vi nu erbjuda
            en bra tandvård i hela landet. I dag finns naturligtvis fortfarande
            snedfördelning. Jag har statistik som visar att det går åt två
            tandläkartimmar per varje invånare i
          </note>
          <note>
            Malmö, 1,8 i Göteborg, 1,6 i Stockholm men endast
          </note>
          <note>
            0,85 i Västernorrland, varifrån Sigge Godin kommer. Och det här
            kommer att förstärkas om man tar bort etableringsbegränsningen.
            Man måste gå vidare. Därför är försöksverksamheten oerhört viktig.
            Den kommer att ge svar på vissa frågor om hur vi skall kunna få
            en ännu jämnare fördelning.
          </note>
          <note>
            Det är inte så att folk har sämre tänder i storstadsregionerna,
            men där är det en oerhörd överetablering. Det måste bli en jämnare
            resursfördelning.
          </note>
          <note>
            Det handlar också om miljarder i socialförsäkringskostnader som
            måste användas på ett riktigt sätt och där man verkligen måste
            sätta rättvisan främst för alla människor oavsett var de bor.
          </note>
          <note>
            Jag uppfattade det som så att Sigge Godin är litet grand på reträtt.
            Han sade att vi måste locka ut tandläkare till landsbygden. Fundera
            på det ett litet slag till, så kommer ni rätt. Jag tror att det
            är ytterst farligt att avskaffa den styrning som nu finns. Den
            måste finnas.
          </note>
          <note type="speaker">
            Anf. 67 SIGGE GODIN (fp):
          </note>
          <note>
            Herr talman! Jag vill bara än en gång tala om för
          </note>
          <note>
            Börje Nilsson att etableringsbegränsningarna --
          </note>
          <note>
            också med tanke på exakt de siffror som Börje
          </note>
          <note>
            Nilsson redovisade här -- har visat att det alltså är sämre tillgång
            på tandläkare i exempelvis skogslänen. Det vill vi komma ifrån.
            Exakt det jag har bekrivit nu här har jag tagit upp i debatt efter
            debatt tidigare. Folkpartiet och de andra borgerliga partierna
            är inte på reträtt. Vi har samma uppfattning i dag som vi har
            haft tidigare. Vi har försökt påverka er gång efter annan och
            påpekat olika siffror som visar att systemet inte fungerar, varför
            vi måste göra någonting åt det. Men ni har inte velat lyssna,
            ni har över huvud taget inte velat ge exempelvis privattandläkare
            möjlighet till ett antal varierande försök. Försöken skulle i
            stället ligga enbart hos folktandvården. Men då får man de svar
            som man vill ha. Det är en brist som jag påpekat tidigare.
          </note>
          <note>
            Trots detta ämnar vi låta denna försöksverksamhet fortgå. Sedan
            får vi utvärdera vad den kan ge. Men slutresultatet kommer sannolikt
            att bli att etableringsbegränsningen måste bort. Vi skall öppna
            för alla varianter, så att tandläkare kan etablera sig och välja
            lokalisering. Sedan kan kunden välja vilken tandläkare han vill
            besöka. Det skall också finnas möjlighet för barnen att gå hos
            samma tandläkare som föräldrarna, om föräldrarna så tycker. Det
            är konsumenten som skall välja, inte vi politiker.
          </note>
          <note type="speaker">
            Anf. 68 BÖRJE NILSSON (s):
          </note>
          <note>
            Herr talman! Jag har en känsla av att vi pratar förbi varandra,
            och det är synd i en sådan här debatt. Det är ändå så, Sigge Godin,
            att införandet av fri etablering innebär att ännu fler tandläkare
            etablerar sig i storstadsregionerna. Det måste finnas en styrning,
            för annars förvärras problemen ännu mer -- det är helt klart.
            Därför är försöksverksamheten oerhört viktig. Jag hoppas att den
            borgerliga regeringen ändå fortsätter den, för den skall ge svar
            på frågan om möjligheten att gå ännu längre i styrning för att
            vi inte skall få en överetablering och överkonsumtion av tandvård
            i storstadsregionerna. Man måste öppna möjligheterna ännu bättre
            för tandvård på de mindre orterna, t.ex. hemma hos Sigge Godin.
          </note>
          <note type="speaker">
            Anf. 69 SIGGE GODIN (fp):
          </note>
          <note>
            Herr talman! Får jag bara kort säga, när nu Börje
          </note>
          <note>
            Nilsson hänvisar till mitt hemlän, att jag vet att etableringsbegränsningen
            har gjort att det inte finns tillgång till så många tandläkare
            som vi behöver. Det är en brist som vi inte kan komma ifrån utan
            som vi måste avhjälpa. Den nya regeringen kommer att se till att
            frågan löses.
          </note>
          <note>
            Börje Nilsson talar om att man måste gå ännu längre i fråga om
            styrning. Får jag då som avslutning säga att i arbetet med att
            styra tandvården ytterligare kommer socialdemokraterna inte att
            få något stöd från de borgerliga partierna, det kan jag försäkra.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            29 § Barn och ungdom
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU1 Barn och ungdom.
          </note>
          <note type="speaker">
            Anf. 70 LENA ÖHRSVIK (s):
          </note>
          <note>
            Herr talman! Jag hade tänkt begagna det här tillfället där min
            motion behandlas till att ställa en del frågor till utskottets
            talesmän. Jag kan inte se så hemskt många från socialutskottet
            här, så jag vet inte om det är någon idé med det. Men jag vill
            ändå säga att jag tycker att det är anmärkningsvärt. Man hänvisar
            nämligen när det gäller min motion till en riksdagsbeställning
            som gränsar till det som jag har tagit upp i min motion. Det är
            alltså inte samma sak, och man har ingen åsikt i frågan över huvud
            taget.
          </note>
          <note>
            Jag har alltså i min motion tagit upp frågan om barnens talerätt
            i sociala mål. Det handlar alltså om
          </note>
          <note>
            LVU och socialtjänstlagen. Frågan har varit föremål för kontinuerlig
            utredning sedan 1977. Jag väckte min första motion i ärendet 1979.
            Man hänvisar hela tiden till fortsatt beredning av frågan.
          </note>
          <note>
            Naturligtvis skulle frågan ha lösts när vi gjorde förändringar
            i LVU förra hösten, men så skedde inte. Utskottet tyckte då att
            man fortfarande skulle avvakta regeringens bedömning av förslagen
            från utredningen om barnens rätt.
          </note>
          <note>
            Jag väckte sedan ytterligare en motion under den allmänna motionstiden
            i år. Utskottet avfärdade motionen med att man inte bör föregripa
            regeringens kommande åtgärder i denna fråga.
          </note>
          <note>
            Utskottet hänvisade till det uppdrag som regeringen har fått
            med anledning av ett förslag från lagutskottet, som gäller mål
            om vårdnad och umgänge.
          </note>
          <note>
            Jag hade tänkt att fråga om inte utskottet hade någon åsikt i
            denna fråga. Det hade varit bra om man i betänkandet hade beskrivit
            vad som har hänt på det här området. Detta ärende har alltså varit
            föremål för kontinuerlig beredning sedan 1977.
          </note>
          <note>
            Även om regeringen har ett uppdrag i en angränsande fråga, tycker
            jag inte att det fritar vare sig socialutskottet eller riksdagen
            från ansvar. Jag måste uttrycka min besvikelse över denna hantering.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            30 § Socialtjänst
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU2 Socialtjänst.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            31 § Vissa frågor om bilismen m.m.
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1991/92:TU1 Vissa frågor om bilismen m.m.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            32 § Miljöfarligt avfall
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1991/92:JoU3 miljöfarligt avfall (prop.
          </note>
          <note>
            1990/91:188).
          </note>
          <note type="speaker">
            Anf. 71 ANNIKA ÅHNBERG (v):
          </note>
          <note>
            Herr talman! Riksdagen har i flera olika sammanhang haft anledning
            att diskutera och besluta om olika frågor som rör avfallshanteringen.
          </note>
          <note>
            Vi i vårt land producerar årligen 55 miljoner ton avfall -- med
            avfall avses då restprodukter som det inte finns något intresse
            av att återanvända, utan som på något sätt måste sluthanteras,
            deponeras eller förbrännas. Av dessa 55 miljoner ton avfall är
            den största delen, 46 miljoner ton, s.k.
          </note>
          <note>
            branschspecifikt avfall från t.ex. byggbranschen.
          </note>
          <note>
            Hushållsavfallet utgör 3 miljoner ton och 1,5
          </note>
          <note>
            miljoner ton består av slam från reningsverk. Den minsta definierade
            delen är det miljöfarliga avfallet som utgör 500 000 ton och som
            den här debatten, om det nu blir någon, -- jag tycks vara tämligen
            ensam deltagare än så länge -- och det här betänkandet handlar
            om.
          </note>
          <note>
            Dessa siffror måste tas med stor reservation, eftersom de är
            mer än tio år gamla. Det verkligt beklagliga och en av anledningarna
            till att vi från vänsterpartiet har yrkat avslag på förslagen
            i den här propositionen är att kontrollen över avfallsströmmarna
            i vårt land är så dålig. Det gäller avfallet som helhet och i
            synnerhet det miljöfarliga avfallet.
          </note>
          <note>
            Det finns alltså beräkningar som visar att av 500 000
          </note>
          <note>
            ton miljöfarligt avfall kan det vara så mycket som
          </note>
          <note>
            100 000 ton som på något sätt försvinner i hanteringen och som
            man inte vet vart det tar vägen.
          </note>
          <note>
            När man ser på de behandlingsanläggningar som finns -- varav
            SAKAB är en -- visar det sig att mängderna miljöfarligt avfall
            som kommer in för hantering under senare tid har minskat. Man
            kan naturligtvis tycka att det är glädjande, vilket det också
            är om det betyder att det miljöfarliga avfallet minskar i verkligheten.
            Så länge kontrollen över avfallsströmmarna är dålig, finns det
            alltid en risk för att denna minskning i själva verket betyder
            att det miljöfarliga avfallet försvinner någon annanstans. Det
            behöver inte alltid försvinna på ett sämre sätt, men den risken
            finns.
          </note>
          <note>
            Vi i vänsterpartiet menar att när man nu i propositionen föreslår
            ett utökat samarbete mellan
          </note>
          <note>
            Sverige och Norge med syfte att bygga ytterligare en behandlingsanläggning
            i Norge för miljöfarligt avfall, borde man -- innan man kommit
            så långt som till ett avtal mellan två parter -- ha haft en betydligt
            klarare bild över hur det framtida behovet när det gäller miljöfarligt
            avfall faktiskt kommer att se ut.
          </note>
          <note>
            Det borde ha funnits en analys av hur avfallsflödena i dag ser
            ut. Det borde också ha förts en diskussion om hur man skall hantera
            prissättningsproblematiken. Det är naturligtvis mycket dyrt att
            hantera miljöfarligt avfall, och det skall ju vara dyrt. Det är
            en princip som vi över alla partigränser är överens om, nämligen
            att förorenaren skall betala, ''polluter pays-principle''.
          </note>
          <note>
            Det betyder att man skall betala för att det miljöfarliga avfallet
            hanteras. Å andra sidan finns den uppenbara risken att man, om
            kostnaderna för omhändertagandet blir för höga, inte kan vara
            riktigt säker på att allt miljöfarligt avfall tas om hand, utan
            det kan ta andra vägar som betingar lägre kostnader för den som
            vill bli av med avfallet.
          </note>
          <note>
            Vi anser att det inte är bra att sluta ett avtal i det uppenbara
            syftet att bygga en ny behandlingsanläggning för miljöfarligt
            avfall när kunskapen om det framtida behovet är så bristfällig.
            Visserligen sägs det i den socialdemokratiska regeringens proposition,
            vilket också utskottet understryker i sitt betänkande, att den
            gemensamma inställningen naturligtvis är att avfallsflödena skall
            minimeras. Det är en bra princip som vi alla ställer oss bakom,
            men man måste också fundera litet grand över om de handlingar
            som man i praktiken utför ligger väl i linje med den principen.
          </note>
          <note>
            Vi från vänsterpartiet menar att det inte är alldeles säkert
            att byggandet av en ny anläggning verkligen leder till att man
            med all kraft kommer att arbeta för att minimera underlaget för
            förbränningsanläggningarna.
          </note>
          <note>
            Vi inser också att om man skall ha anläggningar, kan det vara
            mycket bra att de så att säga sinsemellan kan byta avfall, dvs.
            att SAKAB
          </note>
          <note>
            hanterar det som man är bra på att hantera och att en eventuell
            ny anläggning hanterar andra typer av avfall. Man kan dock inte
            bortse ifrån att det miljöfarliga avfallet måste transporteras
            långa sträckor, och det kan utgöra ett mycket stort problem. Detta
            kan ge lika negativa miljöeffekter som hanteringen i sig medför.
          </note>
          <note>
            Det finns naturligtvis en risk för att ju mer man bygger ett
            system som förutsätter transport av miljöfarligt avfall långa
            sträckor, desto större är risken att någonting kan hända under
            transporten.
          </note>
          <note>
            Dessutom använder man vid SAKAB framför allt förbränning, för
            det är den metod man har --
          </note>
          <note>
            förbränning och så effektiv rening av rökgaserna som kan åstadkommas
            -- för att ta hand om avfallet.
          </note>
          <note>
            Samtidigt utvecklas inom nya branscher olika metoder för att
            separera det miljöfarliga avfallet för att man skall få fraktioner,
            dvs. delar, av avfallet som kan återanvändas. Sett i ett ekologiskt
            perspektiv måste det naturligtvis vara bättre om man kan gå fram
            den vägen och hitta nya behandlingsmetoder när det gäller det
            miljöfarliga avfallet som möjliggör en större grad av återvinning
            och en mindre grad av förbränning -- helst bör vi ju helt komma
            bort ifrån förbränning av det miljöfarliga avfallet.
          </note>
          <note>
            Att nu bygga fast sig i en struktur där man använder en teknik
            som redan är föråldrad kommer inte heller att gynna den nya och
            mer miljövänliga utvecklingen. Det är också ett av skälen till
            att vi i vänsterpartiet har sagt nej till förslaget om att etablera
            ett fast samarbete mellan Sverige och
          </note>
          <note>
            Norge när det gäller att behandla miljöfarligt avfall.
          </note>
          <note>
            En annan princip som vi alla är överens om är att man inte skall
            exportera miljöfarligt avfall till länder som av ekonomiska skäl
            tvingas att ta emot andra länders avfall för att tjäna pengar
            på avfallshantering, samtidigt som dessa länder inte kan garantera
            att avfallet tas om hand på ett tillfredsställande sätt. Vi har
            i Sverige dåliga erfarenheter av hur tidigare export av miljöfarligt
            avfall har fungerat. Vi har inte haft tillräcklig kontroll över
            hur de mottagande ländernas hanteringsanläggningar har sett ut.
            Någon risk av den karaktären föreligger naturligtvis inte vid
            samarbetet med Norge, men den principiella inställningen att miljöfarligt
            avfall i första hand skall hanteras i det land där det uppkommer
            är viktig att markera och hålla fast vid.
          </note>
          <note>
            Också vid SAKAB, där samhället ännu så länge är den dominerande
            ägaren, har man varit kritisk till att i det här osäkra läget
            gå vidare och fullfölja detta avtal med Norge. Man har velat att
            Sverige skall vänta med att sluta ett avtal. En utredning är nämligen
            tillsatt som skall se över just strömmarna av miljöfarligt avfall
            och som skall lämna förslag till hur avfallet i framtiden skall
            hanteras.
          </note>
          <note>
            Vi i vänsterpartiet tycker att det är väldigt märkligt att man,
            när man har tillsatt en utredning som vid årsskiftet 1991/92 skall
            avge sitt förslag, oavsett utredningens resultat går från ord
            till handling och fattar ett beslut av den här typen. Man kunde
            mycket väl ha väntat under dessa månader på utredningens resultat.
          </note>
          <note>
            Herr talman! För vänsterpartiets räkning vill jag därför yrka
            avslag på hemställan i jordbruksutskottets betänkande nr 3 och
            bifall till den särskilda meningsyttring som är fogad till detta
            betänkande och som vänsterpartiet står bakom.
          </note>
          <note type="speaker">
            Anf. 72 INGVAR ERIKSSON (m):
          </note>
          <note>
            Herr talman! I jordbruksutskottets betänkande nr 3 behandlas
            en proposition som avgavs av den förra regeringen, prop. 1990/91:188.
            Propositionen behandlar miljöfarligt avfall.
          </note>
          <note>
            I propositionen lämnas förslag om ett samarbete mellan Sverige
            och Norge för att omhänderta miljöfarligt avfall. I tidigare motioner
            avseende avfallsområdet har vi hävdat behovet av att kraftigt
            minska det miljöfarliga avfallet genom att med ekonomiska styrmedel
            utöka ansvaret hos tillverkare.
          </note>
          <note>
            Utskottets majoritet är överens om att ett gemensamt bolag med
            svenska och norska ägare bör bildas. Bolagets verksamhet bör syfta
            bl.a. till att analysera möjligheterna till att gemensamt uppföra
            anläggningar för miljöriktig hantering av det miljöfarliga avfallet.
          </note>
          <note>
            Ett samarbete mellan de nordiska länderna på detta område är
            enligt vår mening fullt i linje med utångspunkten att varje land
            har ansvar för det miljöfarliga avfallet.
          </note>
          <note>
            De nordiska länderna har en hög och likartad ambition på miljöområdet.
            Därmed kan en specialisering på behandlingsområdet ske utan att
            grundläggande miljökrav äventyras.
          </note>
          <note>
            Tendensen tycks dock vara att det miljöfarliga avfallet minskar,
            vilket är mycket bra. Det står också klart att behandlingsanläggningar
            i såväl
          </note>
          <note>
            Danmark som Finland har överkapacitet. Det finns alltså skäl
            att gå vidare i det nordiska samarbetet.
          </note>
          <note>
            Genom samarbete med ett land, som nu när det gäller Norgeavtalet,
            är det meningen att man skall kunna ställa ansvarsfulla krav.
            Det bidrar vi i
          </note>
          <note>
            Sverige till genom att miljöfarligt avfall tas om hand på ett
            miljöriktigt sätt. Samma inriktning har man givetvis i Norge.
            Utskottet konstaterar också, i likhet med föredragande statsrådet,
            att hanteringen av miljöfarligt avfall är ett område som lämpar
            sig väl för nordiskt samarbete. Genom ett sådant samarbete kan
            en miljömässig kompetens och en effektiv specialisering när det
            gäller behandlingen av det miljöfarliga avfallet uppnås.
          </note>
          <note>
            Även om målet är att minimera uppkomsten av miljöfarligt avfall
            måste betydande kapacitet för omhändertagande under överskådlig
            tid finnas tillgänglig. Därför bör också, som framhålls i propositionen,
            en utbyggnad av kapaciteten ske för att tillgodose kraven på kompetens
            och kostnadseffektivitet. Det medför en viss grad av specialisering,
            i många fall ganska långtgående, vilket också är mycket bra. Samarbetet
            torde även innebära stora ekonomiska och hanteringsmässiga fördelar.
          </note>
          <note>
            I likhet med vad som också framhålls i propositionen anser utskottet
            att en stegvis uppbyggnad av samarbetet är att föredra. Ett sådant
            förfarande skapar den nödvändiga flexibiliteten vid beslutsfattandet.
            Det skapar goda förutsättningar för kontroll över utvecklingen
            samt möjligheter att styra den i en riktning som är positiv från
            såväl miljömässiga som företagsekonomiska synpunkter.
          </note>
          <note>
            När det nu aktuella gemensamma bolaget har klarlagt förutsättningarna
            är det möjligt att gå vidare i samarbetet.
          </note>
          <note>
            Vi har i olika sammanhang tagit upp ägarfrågan. Vi anser att
            det är viktigt att man på sikt skapar ett förhållande där användarna
            av dessa anläggningar är delägare. Det skapar bredare möjligheter
            för ett ökat intresse. Och det ökade intresset kan utan tvivel
            leda till att vi får fram nya och förbättrade metoder när det
            gäller att lösa dessa mycket viktiga problem. På sikt ser vi det
            alltså som nödvändigt att man försöker bredda ägaransvaret, att
            staten inte helt och hållet äger dessa anläggningar. Det ligger
            i tiden, och det skapar ett gemensamt ansvar för framtiden.
          </note>
          <note>
            Annika Åhnbergs farhågor i fråga om transporter och annat kommer
            givetvis även i fortsättningen mycket noga att uppmärksammas.
            Det är uppenbart att regeringen kommer att följa den fortsatta
            utvecklingen på detta område och vid behov vidta de åtgärder som
            kan anses erforderliga.
          </note>
          <note>
            Men vi tycker ändå att det är viktigt att vi redan i dag tar
            ställning för att bilda detta bolag som innebär ett breddat samarbete.
            Det finns ingen anledning att vänta. Av det skälet har vi från
            den borgerliga sidan i dessa delar också gett denna proposition
            vårt stöd.
          </note>
          <note>
            Jag yrkar bifall till hemställan i betänkandet om miljöfarligt
            avfall.
          </note>
          <note type="speaker">
            Anf. 73 ANNIKA ÅHNBERG (v):
          </note>
          <note>
            Herr talman! Ingvar Eriksson argumenterar ju på ett utmärkt sätt,
            inte för sin och utskottsmajoritetens ståndpunkt, däremot för
            min, tycker jag.
          </note>
          <note>
            När propositionen lades fram i våras byggde den på antagandet
            att mängderna miljöfarligt avfall ökade och att det därför behövdes
            nya behandlingsanläggningar. Men redan i våras när riksdagen behandlade
            miljöpolitiken för de närmaste åren, visste vi att det inte var
            så utan att mängderna i stället minskade. Men det är osäkert varför.
            Ingvar Eriksson hade då egna partikamrater som väckte motioner
            just i denna fråga och som ifrågasatte behovet av nya anläggningar
            när mängderna miljöfarligt avfall minskade i stället för att öka.
            Propositionen bygger alltså på gamla fakta, och den är inte aktuell.
            Bara det tycker jag borde ha varit ett skäl för den nya regeringen
            att återkalla den. Det gjorde regeringen inte.
          </note>
          <note>
            Sedan säger Ingvar Eriksson att de, som han påstår, ökande mängderna
            miljöfarligt avfall leder till att man behöver nya anläggningar.
            Samtidigt redovisar han det som mycket riktigt är ett faktum,
            nämligen att det finns ledig behandlingskapacitet i såväl
          </note>
          <note>
            Danmark som Finland. Det är alltså mycket osäkert om man behöver
            bygga en ny anläggning.
          </note>
          <note>
            Han talar om behovet av att ta fram nya metoder.
          </note>
          <note>
            Ja visst, det är ytterligare ett bra argument för att inte bygga
            en anläggning som bygger på gammal teknik, som redan nu redan
            håller på att bli föråldrad.
          </note>
          <note>
            Jag har mycket svårt att föreställa mig, Ingvar
          </note>
          <note>
            Eriksson, att några aktörer på någon marknad kan tänka sig att
            bygga en dyr och kostsam anläggning och sedan se den läggas i
            malpåse och aldrig komma till användning. Därför är det mycket
            svårt att förena byggandet av en anläggning med gammal teknik
            med framtagandet av nya metoder och med minimerandet av mängderna
            miljöfarligt avfall. Jag kan därför inte förstå annat än att det
            är ett helt ologiskt och orimligt beslut som jordbruksutskottet
            föreslår att riksdagen skall fatta. Och jag kan inte förstå annat
            än att det från utskottsmajoritetens och eventuellt riksdagsmajoritetens
            sida tyder på ett bristande intresse och en bristande insikt i
            denna oerhört viktiga miljöpolitiska fråga.
          </note>
          <note type="speaker">
            Anf. 74 INGVAR ERIKSSON (m):
          </note>
          <note>
            Herr talman! Annika Åhnberg framhåller att jag har sagt att mängderna
            minskar. Vi är överens om att mängderna av vissa avfallsslag minskar.
            Men det finns också andra avfallsslag som kan öka. Och vi får
            vara klara över att detta inte är någon statisk situation, utan
            avfallet kommer hela tiden framöver att öka på vissa områden och
            minska på andra. Men den sammantagna strävan är naturligtvis att
            vi totalt sett måste minska dessa mängder miljöfarligt avfall.
            Det är givetvis också ett av skälen till att man nu menar att
            en viss utbyggnad behövs. Det handlar om specialisering och nya
            metoder. Det är väl självklart, Annika
          </note>
          <note>
            Åhnberg, att inga nya anläggningar byggs med användning av gammal
            teknik. Det trodde jag ändå att vi var överens om. Vi finner då
            trots allt att det inte finns någon anledning att återkalla den
            här propositionen. Däremot har jag redan sagt att regeringen följer
            utvecklingen och gör det med det ansvar som man kan begära av
            en regering.
          </note>
          <note>
            Anf. 75 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Jag hade inte tänkt lägga mig i denna debatt. Men
            Annika Åhnberg insinuerade i sitt senaste inlägg att utskottet
            som sådant inte skulle verka för en miljövänlighet och att detta
            förslag på något sätt skulle vara negativt för miljön. Det var
            ungefär vad hon sade. Då reagerade jag.
          </note>
          <note>
            Vad Annika Åhnberg har sagt i denna debatt är att man skall förhala
            frågan om hur vi skall hantera det miljöfarliga avfallet på ett
            bra sätt. Vi skall vänta på ytterligare utredningar. Som jag ser
            det är detta en ny inställning från vänsterpartiet.
          </note>
          <note>
            I propositionen har ju de grundläggande synsätten tagits upp
            i fråga om att minimiera mängden avfall.
          </note>
          <note>
            I propositionen tar man upp hur vi skall klara en miljöriktig
            hantering av det miljöfarliga avfallet.
          </note>
          <note>
            Jag tror egentligen att vi är överens. Men av någon anledning
            måste vänsterpartiet ändå foga en meningsyttring till betänkandet.
            Då är frågan varför man gör det. Jo, det är för att till varje
            pris få profilera en egen hållning i miljöfrågorna. Men jag tror,
            Annika Åhnberg, att vi nog har passerat det stadiet i miljödebatten
            i Sverige då man från de olika partierna till varje pris måste
            hitta en sorts egen profileringsmöjlighet när vi egentligen är
            överens om färdriktningen. Jag skulle faktiskt vilja uppmana Annika
            Åhnberg att försöka att inte i varje fråga framöver hitta egna
            vägar bara för att mäla ut partiet utan att i stället ta fasta
            på det som vi är överens om, vilket är det mesta i fråga om en
            miljöriktig väg.
          </note>
          <note>
            Med det anförda vill jag yrka bifall till utskottets hemställan.
          </note>
          <note type="speaker">
            Anf. 76 ANNIKA ÅHNBERG (v):
          </note>
          <note>
            Herr talman! Jag tillåter mig faktiskt att tycka att det är både
            förmätet och oförskämt av Dan
          </note>
          <note>
            Ericsson i Kolmården att påstå att vi från vänsterpartiets sida
            skulle vilja använda denna oerhört viktiga miljöfråga för att
            profilera oss. Men det är väl så, Dan Ericsson, att efter sig
            själv dömer man andra.
          </note>
          <note>
            Våra argument för att i denna situation vilja avslå propositionen
            är mycket enkla och mycket hållbara. Propositionen bygger på grundläggande
            antaganden som inte längre är giltiga. Den bygger på en situation
            som vi för bara några år sedan hade, nämligen att mängderna miljöfarligt
            avfall stadigt växte. Jag tror att vi alla minns med vilken desperation
            man runt om i vårt land letade efter en kommun, som var villig
            att åta sig att bygga ett s.k.
          </note>
          <note>
            SAKAB nr 2, utan att hitta en sådan kommun. En sådan anläggning
            är i sig inte utan problem, som kanske Dan Eriksson i Kolmården
            tror. Den ger i sig upphov till utsläpp som är skadliga för miljön
            och som skapar stor oro och ångest hos de människor som kommer
            att leva i närheten av anläggningen. Det bör därför vara ansvarsfulla
            politikers grundläggande inställning att man bara i yttersta nödfall
            skall bygga en sådan anläggning.
          </note>
          <note>
            När själva grunden för förslaget om samarbete har ryckts undan,
            när det visar sig att mängderna miljöfarligt avfall inte längre
            ökar, varför skall man då gå vidare med ett projekt som har tappat
            sin aktualitet? Varför kan man då inte vänta litet och se efter
            vad det beror på att mängderna minskar?
          </note>
          <note>
            Vi i vänsterpartiet vill inte tillsätta en ny utredning.
          </note>
          <note>
            Det finns en redan. Den skall vara färdig till årsskiftet, om
            en månad. Det är väl inte så märkligt att man vill invänta resultatet
            av den utredningen?
          </note>
          <note>
            Det är märkligare att tillsätta en utredning som lägger ned arbete
            och möda och sedan fatta beslut utan att bry sig om vad utredningen
            har kommit fram till.
          </note>
          <note>
            Herr talman! Jag tycker att vänsterpartiet har sakliga och bra
            argument för vår hållning i frågan.
          </note>
          <note>
            Det tycker jag däremot inte att utskottsmajoriteten har. Jag
            vidhåller min uppfattning att det är slöhet och brist på engagemang
            i denna viktiga fråga som gör att den nya regeringen inte har
            återkallat propositionen eller tagit sig tiden och ansträngningen
            att tänka efter först innan man går vidare med förslaget.
          </note>
          <note>
            Om det visar sig, när man har sett över frågan och fattat politiska
            beslut, att det behövs ett bolag och ett fortsatt samarbete, har
            vi i vänsterpartiet inget emot detta. Vi tycker att sådana beslut
            skall vara väl underbyggda och grundas på fakta, inte på uppenbarligen
            förlegade fakta eller brist på kunskaper.
          </note>
          <note>
            Anf. 77 DAN ERIKSSON i Kolmården
          </note>
          <note>
            (kds):
          </note>
          <note>
            Herr talman! Annika Åhnberg hävdar att jag var oförskämd och
            förmäten. Det var inte min mening.
          </note>
          <note>
            Jag ville peka på att vänsterpartiet egentligen inte har någon
            annan uppfattning än det som framgått av propositionen och utskottsbetänkandet.
            Det handlar här inte bara om en utskottsmajoritet, utan det är
            hela utskottet som står bakom betänkandet.
          </note>
          <note>
            Givetvis är det som Åhnberg säger, att frågan är inte utan problem
            på något sätt. Det vet vi sedan tidigare. Men det handlar om att
            hantera en verklighet där vi har detta miljöfarliga avfall. Då
            kan vi inte sitta och vänta på att avfallet samlas på hög på diverse
            ställen. Vi har att hantera denna verklighet hur besvärlig den
            än är. Då gäller det att ha en långsiktighet och planering för
            att klara problemen. Detta är ändå ett steg i rätt riktning.
          </note>
          <note>
            Något beslut har inte fattats om att något skall byggas. Förutsättningarna
            skall analyseras om hur vi fortsättningsvis skall hantera detta
            miljöfarliga avfall.
          </note>
          <note type="speaker">
            Anf. 78 INGVAR ERIKSSON (m):
          </note>
          <note>
            Herr talman! Annika Åhnberg talar om och påstår att orsaken till
            att den nuvarande regeringen inte dragit tillbaka propositionen
            skulle vara slöhet och oengagemang när det gäller miljöfrågor.
            Det är ett häpnandsväckande påstående!
          </note>
          <note>
            Det är alldeles uppenbart att resultatet av den utredning som
            nu arbetar med stor sannolikhet inte kommer att förändra synen
            med hänsyn till det beslut vi i dag fattar. Vi tycker att det
            är beklagligt att Annika Åhnberg inte vill vara med på detta enhälliga
            betänkande. Vi menar att avfallet skall tas omhand på ett så bra
            sätt som möjligt, och det är viktigt med uppslutning kring bolaget
            såväl från ägarens sida som från den som bolaget betjänar. Vi
            ser framför oss en situation där både kommunerna och industrin
            bör samverka och ha del i ägandet av bolaget. Hanteringen av miljöfarligt
            avfall skall fungera på ett för alla berörda parter godtagbart
            sätt. Vi skall därmed också stimulera ny teknik, nya lösningar
            och bredda intresset och ansvaret för dessa viktiga frågor. Det
            tyder faktiskt inte på brist på miljöengagemang. Tvärtom, tar
            vi detta på mycket stort allvar.
          </note>
          <note type="speaker">
            Anf. 79 ANNIKA ÅHNBERG (v):
          </note>
          <note>
            Herr talman! Jag förstår att Ingvar Eriksson gärna hade sett
            att ett enhälligt utskott hade stått bakom betänkandet. Det är
            naturligtvis obekvämt att ha företrädare för partier i utskottet
            som inte så enkelt sluter upp kring denna linje utan hävdar egna
            och andra uppfattningar. Jag tror att den nya regeringen får lov
            att vänja sig vid att miljö . . ., vänsterpartiet gör så. Vi ser
            det som en viktig uppgift för oss att värna miljöintresset i riksdagen.
          </note>
          <note>
            Det är bra att vi alla är överens om den grundläggande principen
            att mängden miljöfarligt avfall skall minimeras. Men vi tar oss
            friheten att ifrågasätta om det rätta sättet att åstadkomma detta
            är att planera för nya anläggningar. Vi tycker åtminstone att
            ett beslut i frågan borde ha underbyggts bättre.
          </note>
          <note>
            Jag tycker inte att Dan Eriksson i Kolmården skall lägga ned
            så mycket möda på att för kammaren tolka vad jag egentligen tycker
            och vad han och jag är överens om. Jag kan förklara för kammaren
            mina och vänsterpartiets ståndpunkter, och Dan
          </note>
          <note>
            Eriksson borde lämpligen ägna sig åt att förklara sina och kds
            ståndpunkter.
          </note>
          <note type="speaker">
            Anf. 80 INGVAR ERIKSSON (m):
          </note>
          <note>
            Herr talman! Jag beklagar att vi inte har kunnat bli enhälliga.
            Vi är givetvis beredda på att det kan bli opposition i kammaren.
            Men jag beklagar mest angreppet på den nya regeringen och dess
            miljöpolitik. Jag vill än en gång fastslå att samtliga fyra partier
            i regeringskonstellationen har ett engagemang när det gäller miljöfrågor.
            Regeringen kommer, som det står i betänkandet, att följa utvecklingen
            och vidta de åtgärder som är befogade med hänsyn till den utveckling
            som kommer.
          </note>
          <note>
            Anf. 81 DAN ERIKSSON i Kolmården
          </note>
          <note>
            (kds):
          </note>
          <note>
            Herr talman! Jag kan lugna Annika Åhnberg med att jag givetvis
            i första hand kommer att plädera för kristdemokraternas ståndpunkter
            i de miljöpolitiska ställningstagandena. Men jag måste ändå få
            ha friheten att uttrycka att när vänsterpartiet och utskottet
            i det här fallet har ungefär samma uppfattning och vänsterpartiet
            ändå till varje pris måste mäla sig ur, så tycker jag inte att
            detta är rimligt, och det skapar inte förtroende för miljöpolitiken.
          </note>
          <note>
            Det kanske var en freudiansk felsägning från
          </note>
          <note>
            Annika Åhnbergs sida, men hon verkar också vilja tala å miljöpartiets
            vägnar i den här frågan. Annika
          </note>
          <note>
            Åhnberg skall kanske själv hålla reda på vilket parti hon företräder.
          </note>
          <note type="speaker">
            Anf. 82 ANNIKA ÅHNBERG (v):
          </note>
          <note>
            Herr talman! Det är självklart att jag också vill företräda miljöintressen.
            Jag kan inte se att det är det minsta märkligt med det. Jag beklagar
            att miljöpartiet inte längre finns i denna församling.
          </note>
          <note>
            Ja, vi är överens om den grundläggande principen --
          </note>
          <note>
            åtminstone verkar det så i ord -- att mängderna miljöfarligt
            avfall skall minskas. När jag ser de konkreta förslag som utskottsmajoriteten
            kommer med, ifrågasätter jag om vi i praktisk handling är överens.
          </note>
          <note>
            Vi bedömer inte den nya regeringens miljöpolitik,
          </note>
          <note>
            Ingvar Eriksson, utifrån några förutfattade meningar eller utifrån
            något ställningstagande redan på förhand att den kommer att vara
            dålig för miljön.
          </note>
          <note>
            Vi kommer, som i detta fall, att bedöma varje förslag utifrån
            vad det sakligt innehåller, och på grundval av det kommer vi att
            fatta våra beslut. Det är precis vad vi har gjort med denna proposition.
            Vi har kommit till slutsatsen att det i det här skedet vore bättre
            att vänta med att ingå detta avtal och i stället se över förutsättningarna
            än en gång.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            33 § Direktverkande el för uppvärmning i byggnader m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU1 Direktverkande el för uppvärmning i byggnader m.m.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            34 § Plan- och bygglagen
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU2 Plan- och bygglagen.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 37 §.)
          </note>
          <note>
            35 § Egenskapskrav på byggnader m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU3 Egenskapskrav på byggnader m.m.
          </note>
          <note>
            Andre vice talmannen konstaterade att ingen talare var
          </note>
          <note>
            anmäld.
          </note>
          <note>
            (Beslut fattades efter 37 §.)
          </note>
          <note>
            36 § Rikets administrativa indelning m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU4 Rikets administrativa indelning m.m.
          </note>
          <note type="speaker">
            Anf. 83 OLLE SCHMIDT (fp):
          </note>
          <note>
            Herr talman! Jag vet att jag begår ett etikettsbrott, och konvenansen
            kräver att jag skall sitta tyst. Men jag tänkte ändå göra ett
            försök att bryta mönstret.
          </note>
          <note>
            Betänkandet från bostadsutskottet tar upp viktiga frågor om Sveriges
            regionala indelning. Utskottet väljer att avstyrka alla motioner
            och hänvisa till pågående utredningar. Det är kanske så man skall
            göra.
          </note>
          <note>
            Jag tror att frågorna om Sveriges framtida regionala organisation
            kommer att bli en av 1990-talets absolut viktigaste frågor --
            både med tanke på behoven av ökad demokrati, större effektivitet
            i beslutsfattandet och regionernas betydelse i det nya
          </note>
          <note>
            Europa. De utredningar som nu pågår i frågorna är enligt min
            mening inte tillräckligt långtgående. Mer radikala grepp måste
            tas. Sverige kan rimligen inte längre bestå av 24 olika regioner.
            Vi behöver större och slagkraftigare regioner med direkt valda
            regionparlament i någon form.
          </note>
          <note>
            I Skåne är vi på gång med ett gemensamt Skåne, ett mer sammanhållet
            och samlat landskap. Vi får se hur långt vi kan komma och hur
            fort det kan gå.
          </note>
          <note>
            Liknande tankegångar finns på andra håll i vårt land. Det behandlas
            också i några av dessa motioner.
          </note>
          <note>
            Herr talman! Min förhoppning är att riksdagen och regeringen
            nu är beredda att visa större framsynhet och djärvhet när det
            gäller förnyelse av det regionala självstyret i vårt land än den
            gamla regeringen. Vi får inte återigen hamna i ett tröstlöst utredande
            år efter år.
          </note>
          <note>
            Avslutningsvis kan konstateras, vilket också görs i betänkandet,
            att Sverige har haft en praktiskt taget oförändrad länsindelning
            i 200 år. Det är på tiden att vi i denna församling nu intresserar
            oss mer för dessa frågor och vågar ta i dem. Dessutom måste debatten
            föras ut i landet. Nu är tid att handla, herr talman. Undervisad
            om hur man agerar i en sådan här situation, har jag inget annat
            yrkande än bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 37 §.)
          </note>
          <note>
            37 § Godkännande av Esbokonventionen
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU5 Godkännande av
          </note>
          <note>
            Esbokonventionen om miljökonsekvensbeskrivningar i ett gränsöverskridande
            sammanhang (prop.
          </note>
          <note>
            1991/92:5).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            Företogs till avgörande skatteutskottets betänkanden 1991/92:SkU1
            och SkU3, finansutskottets betänkanden 1991/92:FiU1, FiU2,
          </note>
          <note>
            FiU3 och FiU4, lagutskottets betänkanden
          </note>
          <note>
            1991/92:LU1, LU2, LU3 och LU4, försvarsutskottets betänkanden
            1991/92:FöU1,
          </note>
          <note>
            FöU2, FöU3 och FöU4, socialförsäkringsutskottets betänkanden
            1991/92:SfU1 och SfU2, socialutskottets betänkanden 1991/92:SoU1
            och
          </note>
          <note>
            SoU2, trafikutskottets betänkande 1991/92:TU1, jordbruksutskottets
            betänkande 1991/92:JoU3
          </note>
          <note>
            samt bostadsutskottets betänkanden
          </note>
          <note>
            1991/92:BoU1, BoU2, BoU3, BoU4 och BoU5.
          </note>
          <note>
            Skatteutskottets betänkande SkU1
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU3
          </note>
          <note>
            Hemställan
          </note>
          <note>
            Utskottets hemställan bifölls med 168 röster mot
          </note>
          <note>
            133 för hemställan i reservationen av Lars Hedfors m.fl. och
            meningsyttringen av Lars Bäckström i motsvarande del.
          </note>
          <note>
            Motivering
          </note>
          <note>
            Utskottets motivering godkändes med 272 röster mot 15 för ett
            under överläggningen framställt yrkande i enlighet med meningsyttring
            av Lars
          </note>
          <note>
            Bäckström i motsvarande del. 2 ledamöter avstod från att rösta.
          </note>
          <note>
            Finansutskottets betänkande FiU1
          </note>
          <note>
            Utskottets hemställan -- som ställdes mot reservationen av Hans
            Gustafsson m.fl. -- bifölls med acklamation.
          </note>
          <note>
            Finansutskottets betänkande FiU2
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU3
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU4
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU1
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU2
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU3
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU4
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU1
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU2
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU3
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU4
          </note>
          <note>
            Utskottets hemställan bifölls.
          </note>
          <note>
            Socialförsäkringsutskottets SfU1
          </note>
          <note>
            Mom. 1 (överensstämmelse mellan förmåner och avgifter)
          </note>
          <note>
            Utskottets hemställan med godkännande av utskottets motivering
            bifölls med 168 röster mot
          </note>
          <note>
            131 för utskottets hemställan med godkännande av den i reservationen
            av Doris Håvik m.fl. anförda motiveringen. 1 ledamot avstod från
            att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Socialförsäkringsutskottets betänkande SfU2
          </note>
          <note>
            Mom. 1 (etableringsbegränsningen m.m.)
          </note>
          <note>
            Utskottets hemställan med godkännande av utskottets motivering
            bifölls med 172 röster mot
          </note>
          <note>
            126 för utskottets hemställan med godkännande av den i reservation
            1 av Doris Håvik m.fl. anförda motiveringen.
          </note>
          <note>
            Mom. 2 (tandvårdstaxan)
          </note>
          <note>
            Utskottets hemställan med godkännande av utskottets motivering
            -- som ställdes mot utskottets hemställan med godkännande av den
            i reservation 2
          </note>
          <note>
            av Doris Håvik m.fl. anförda motiveringen -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Socialutskottets betänkande SoU1
          </note>
          <note>
            Utskottets hemställan bifölls.
          </note>
          <note>
            Socialutskottets betänkande SoU2
          </note>
          <note>
            Utskottets hemställan bifölls.
          </note>
          <note>
            Trafikutskottets betänkande TU1
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JoU3
          </note>
          <note>
            Mom. 1 (riktlinjer för det fortsatta samarbetet)
          </note>
          <note>
            Utskottets hemställan bifölls med 284 röster mot
          </note>
          <note>
            15 för ett under överläggningen framställt yrkande i enlighet
            med meningsyttring av Annika Åhnberg.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU1
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU2
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU3
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU4
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU5
          </note>
          <note>
            Utskottets hemställan bifölls.
          </note>
          <note>
            38 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop. 1991/92:40 Vissa socialförsäkringsfrågor,
            m.m.
          </note>
          <note>
            1991/92:Sf10 av Gullan Lindblad m.fl. (m,fp,c,kds)
          </note>
          <note>
            1991/92:Sf11 av Fredrik Reinfeldt (m)
          </note>
          <note>
            1991/92:Sf12 av Doris Håvik m.fl. (s)
          </note>
          <note>
            1991/92:Sf13 av Doris Håvik m.fl. (s)
          </note>
          <note>
            1991/92:Sf14 av Berith Eriksson m.fl. (v)
          </note>
          <note>
            1991/92:Sf15 av Margitta Edgren (fp)
          </note>
          <note>
            med anledning av skriv. 1991/92:42 Redogörelse för svenska företags
            verksamhet i Sydafrika
          </note>
          <note>
            1991/92:U7 av Lars Moquist m.fl. (nyd)
          </note>
          <note>
            med anledning av prop. 1991/92:47 Ändrad instansordning enligt
            bilavgaslagen (1986:1386)
          </note>
          <note>
            1991/92:Jo16 av Jan Sandberg m.fl. (m,fp,c,kds)
          </note>
          <note>
            1991/92:Jo17 av Max Montalvo (nyd)
          </note>
          <note>
            med anledning av prop. 1991/92:52 Regional ledningsorganisation
            inom polisen
          </note>
          <note>
            1991/92:Ju6 av Karl-Göran Biörsmark m.fl.
          </note>
          <note>
            (fp,m,kds)
          </note>
          <note>
            1991/92:Ju7 av Lars Stjernkvist m.fl. (s)
          </note>
          <note>
            med anledning av prop. 1991/92:56
          </note>
          <note>
            Bostadsbyggandets finansiering år 1992, m.m.
          </note>
          <note>
            1991/92:Bo2 av Ingvar Carlsson m.fl. (s)
          </note>
          <note>
            1991/92:Bo3 av Lars Werner m.fl. (v)
          </note>
          <note>
            med anledning av prop. 1991/92:57 Ändring i lagen
          </note>
          <note>
            (1991:742) om byggnadsgaranti, m.m.
          </note>
          <note>
            1991/92:Bo4 av Oskar Lindkvist m.fl. (s)
          </note>
          <note>
            med anledning av prop. 1991/92:65 Valfrihet i barnomsorgen
          </note>
          <note>
            1991/92:So7 av Ingvar Carlsson m.fl. (s)
          </note>
          <note>
            1991/92:So8 av Gustaf von Essen (m)
          </note>
          <note>
            1991/92:So9 av Johan Brohult (nyd)
          </note>
          <note>
            1991/92:So10 av Inga-Britt Johansson m.fl. (s)
          </note>
          <note>
            1991/92:So11 av Lennart Hedquist m.fl. (m)
          </note>
          <note>
            1991/92:So12 av Lars Werner m.fl. (v)
          </note>
          <note>
            1991/92:So13 av Roland Larsson (c)
          </note>
          <note>
            1991/92:So14 av Hary Staaf (kds)
          </note>
          <note>
            39 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 18 november
          </note>
          <note>
            1991/92:48 av Stig Rindborg (m) till kommunikationsministern
            om finansieringen av
          </note>
          <note>
            Arlandabanan m.m.:
          </note>
          <note>
            Till statsrådet Mats Odell angående den privata sektorns medverkan
            i Arlandabanan och andra infrastrukturinvesteringar.
          </note>
          <note>
            Sverige står inför stora utmaningar när det gäller att snabbt
            upprusta, modernisera och bygga ut infrastrukturen. Tillgången
            till bra vägar, en konkurrenskraftig järnväg och ett väl utbyggt
            flygnät är en förutsättning för att vi skall kunna kompensera
            vårt geografiska läge i förhållande till våra viktigaste konkurrensländer.
          </note>
          <note>
            Såväl i den förra regerings tillväxtproposition som i regeringsförklaringen
            av den 4 oktober framhålls betydelsen av en sådan utbyggnad av
            infrastrukturen för den övergripande tillväxten.
          </note>
          <note>
            För att åstadkomma denna kraftsamling, vars omfattning uppskattats
            till ca 100 miljarder under
          </note>
          <note>
            1990-talet, krävs att både statliga och privata resurser mobiliseras.
            Regeringen har redan anvisat att, förutom ordinarie anslag, använda
            de medel som staten erhåller vid privatisering av statliga företag
            för infrastruktursatsningar.
          </note>
          <note>
            Men även den privata sektorn måste om möjligt göras delaktig
            i infrastrukturuppbyggnaden. Detta har flera fördelar. Om den
            privata sektorn kan involveras i sådana projekt, som både är samhällsekonomiskt
            och företagsekonomiskt motiverade, kan det rent statliga kapitalet
            användas till sådana projekt som inte är företagsekonomiskt lönsamma,
            eller har en mycket lång pay-off-tid.
          </note>
          <note>
            För det andra är det en nationell uppgift att skapa investeringsmöjligheter
            inom landet. Under ett flertal år har svenskt investeringskapital
            lämnat
          </note>
          <note>
            Sverige och utländska företag har endast i begränsad utsträckning
            investerat i Sverige.
          </note>
          <note>
            Arlandabanan, som ställts som villkor för uppförandet av en tredje
            landningsbana på
          </note>
          <note>
            Arlanda, är troligen det projekt som har de bästa företagsekonomiska
            förutsättningarna.
          </note>
          <note>
            Flera privata intressenter har visat intresse av att erbjuda
            en helhetslösning, inkl. huvudsaklig finansiering, avseende Arlandabanan.
            Vidare finns ett intresse att tillsammans med regeringen och banverket
            diskutera hur ett sådant privat förslag kan anknytas till övergripande
            ambitioner om avreglering och konkurrens, och hur en privat monopolsituation
            undviks. Det senare uppges inte utgöra något problem.
          </note>
          <note>
            Någon reell förhandling med utgångspunkt från de privata konsortiernas
            förslag genomfördes icke av den tidigare regeringen, som i stället
            förordade en helt statlig lösning; finansierad av anslag, upplåning
            i Riksgälden alternativt upplåning med statsgaranti. Genom ett
            regeringsbeslut om bildandet av ett gemensamägt bolag mellan banverket
            och luftfartsverket, som dock ännu icke överlämnats till riksdagen,
            ville den förra regeringen besegla sitt beslut.
          </note>
          <note>
            Ett regeringsbeslut innebärande att 200 milj.kr.
          </note>
          <note>
            anvisas för inledande arbete med det s.k. fyrspåret har möjliggjort
            för banverket att starta sådana arbeten, men detta innebär inte
            att en senare privat lösning omöjliggjorts.
          </note>
          <note>
            Med hänsyn till den syn på den privata sektorn och dess medverkan
            i infrastrukturinvesteringar som redovisats av regeringen, torde
            en omprövning av den förra regeringens förslag avseende
          </note>
          <note>
            Arlandabanan vara naturlig.
          </note>
          <note>
            Med anledning av ovanstående skulle jag vilja rikta följande
            frågor till statsrådet Mats Odell:
          </note>
          <note>
            1. På vilket sätt avser statsrådet verka för att den privata
            sektorn kan delta och dela affärsrisken vid de infrastrukturprojekt
            där sådant intresse visats?
          </note>
          <note>
            2. Avser statsrådet initiera förhandlingar med de privata konsortierna
            avseende Arlandabanan?
          </note>
          <note>
            40 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 19 november
          </note>
          <note type="speaker">
            1991/92:162 av Catarina Rönnung (s) till justitieministern om
            förbud mot deltagande i rasistiska organisationer:
          </note>
          <note>
            Invandrarminister Birgit Friggebo har i en interpellationsdebatt
            den 13 november uttalat att
          </note>
          <note>
            ''det vore en elegant lösning att inte förbjuda rasistiska organisationer
            som sådana utan just personerna som deltar i verksamheten''.
          </note>
          <note>
            Är det justitieministerns uppfattning och regeringens samlade
            bedömning att en framkomlig väg för att bekämpa en tilltagande
            främlingsfientlighet skulle vara att föreslå riksdagen anta en
            lag som förbjuder deltagande i och stöd till rasistiska organisationer?
          </note>
          <note>
            1991/92:163 av Eva Zetterberg (v) till socialministern om s.k.
            surrogatmödraskap:
          </note>
          <note>
            Har regeringen för avsikt att ändra lagstiftningen så att s.k.
            surrogatmödrarskap blir juridiskt accepterat?
          </note>
          <note type="speaker">
            1991/92:164 av Sten Östlund (s) till arbetsmarknadsministern
            om sysselsättningen inom byggsektorn:
          </note>
          <note>
            I frågestunden den 14 november förklarade regeringens främsta
            företrädare att alla åtgärder på det ekonomiska området som regeringen
            föreslagit riksdagen för beslut är ägnade att gynna fördelningspolitiken
            genom att öka tillväxten och därmed sysselsättningen.
          </note>
          <note>
            Inom byggbranschen har såväl branschorganisationer som avtalsparterna
            förklarat att den osäkerhet som uppstått om lånevillkoren för
            framtiden, den fördyring som därav kan beräknas och därtill det
            sänkta investeringsbidraget för bostadsbyggandet från 9,3 % till
            3,1 % som regeringen föreslagit kommer att innebära stopp för
            igångsättandet av nya byggprojekt med åtföljande utslagning av
            såväl företag som anställda från byggbranschen.
          </note>
          <note>
            Delar arbetsmarknadsministern sina regeringskollegors uppfattning
            att åtgärderna som regeringen föreslår vad avser byggandet kommer
            att öka tillväxten och sysselsättningen?
          </note>
          <note>
            41 § Kammaren åtskildes kl. 14.28.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 12
          </note>
          <note>
            § anf. 27 (delvis),
          </note>
          <note>
            av förste vice talmannen därefter t.o.m. 18 § anf. 57
          </note>
          <note>
            (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
