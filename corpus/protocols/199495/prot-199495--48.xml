<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--48</head>
          <docDate when="1995-01-10">1995-01-10</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            0 § Välkomstord
          </note>
          <note type="speaker">
            Anf. 1 TALMANNEN:
          </note>
          <note>
            Ärade kammarledamöter! Jag vill hälsa er och riksdagens personal
            hjärtligt välkomna tillbaka till riksdagsarbetet efter helger
            som jag hoppas har varit vederkvickande.
          </note>
          <note>
            Vi har nu mycket viktiga uppgifter framför oss, för att med gemensamma
            krafter kunna lösa Sveriges svåra problem vad gäller sysselsättning
            och ekonomi.
          </note>
          <note>
            Jag hoppas att den kommande vårens arbete skall ge goda resultat.
          </note>
          <note>
            1 § Ledigheter
          </note>
          <note>
            Talmannen meddelade att följande riksdagsledamöter, som valts
            till ledamöter av Europaparlamentet, hade ansökt om ledighet för
            tiden fr.o.m. den 1 januari 1995 till dess de företrädare för
            Sverige i Europaparlamentet som utsetts i det första allmänna
            valet tillträtt sina uppdrag:
          </note>
          <note>
            Margaretha af Ugglas (m), Per Stenmarck (m),
          </note>
          <note>
            Inga-Britt Johansson (s), Bengt-Ola Ryttar (s), Ivar
          </note>
          <note>
            Virgin (m), Hadar Cars (fp), Bengt Hurtig (v), Karin
          </note>
          <note>
            Falkmer (m), Kristina Persson (s), Charlotte Cederschiöld (m),
            Holger Gustafsson (kds) och Tommy
          </note>
          <note>
            Waidelich (s).
          </note>
          <note>
            Kammaren biföll dessa ansökningar.
          </note>
          <note>
            2 § Anmälan om ersättare
          </note>
          <note>
            Talmannen meddelade att följande ersättare för ledamöterna i
            Europaparlamentet inkallats för tiden fr.o.m. den 10 januari 1995
            till dess de företrädare för
          </note>
          <note>
            Sverige i Europarlamentet som utsetts i det första allmänna valet
            tillträtt sina uppdrag:
          </note>
          <note>
            Elisebeht Markström (s) som ersättare för Maj-Lis
          </note>
          <note>
            Lööw (s)
          </note>
          <note>
            Anders Ygeman (s) som ersättare för Maj Britt Theorin (s)
          </note>
          <note>
            Henrik S Järrel (m) som ersättare för Margaretha af
          </note>
          <note>
            Ugglas (m)
          </note>
          <note>
            Agneta Brendt (s) som ersättare för Axel Andersson
          </note>
          <note>
            (s)
          </note>
          <note>
            Magnus Johansson (s) som ersättare för Yvonne
          </note>
          <note>
            Sandberg-Fries (s)
          </note>
          <note>
            Annika Jonsell (m) som ersättare för Per Stenmarck
          </note>
          <note>
            (m)
          </note>
          <note>
            Siw Wittgren-Ahl (s) som ersättare för Inga-Britt Johansson (s)
          </note>
          <note>
            Ingbritt Irhammar (c) som ersättare för Karl Erik
          </note>
          <note>
            Olsson (c)
          </note>
          <note>
            Arne Mellqvist (s) som ersättare för Bengt-Ola Ryttar
          </note>
          <note>
            (s)
          </note>
          <note>
            Lars Hjertén (m) som ersättare för Ivar Virgin (m)
          </note>
          <note>
            Bo Könberg (fp) som ersättare för Hadar Cars (fp)
          </note>
          <note>
            Lars G Linder (s) som ersättare för Reynoldh Furustrand (s)
          </note>
          <note>
            Siv Holma (v) som ersättare för Bengt Hurtig (v)
          </note>
          <note>
            Christin Nilsson (s) som ersättare för Jan Andersson
          </note>
          <note>
            (s)
          </note>
          <note>
            Birgit Henriksson (m) som ersättare för Karin Falkmer (m)
          </note>
          <note>
            Bodil Francke Ohlsson (mp) som ersättare för Per
          </note>
          <note>
            Gahrton (mp)
          </note>
          <note>
            Kristina Nordström (s) som ersättare för Kristina
          </note>
          <note>
            Persson (s)
          </note>
          <note>
            Eva Sellin Persson (s) som ersättare för Birgitta
          </note>
          <note>
            Ahlqvist (s)
          </note>
          <note>
            Carl Erik Hedlund (m) som ersättare för Charlotte
          </note>
          <note>
            Cederschiöld (m)
          </note>
          <note>
            Ulla-Britt Hagström (kds) som ersättare för Holger
          </note>
          <note>
            Gustafsson (kds)
          </note>
          <note>
            Christina Axelsson (s) som ersättare för Tommy Waidelich (s)
          </note>
          <note>
            Sven Bergström (c) som ersättare för Karin Starrin (c)
          </note>
          <note>
            3 § Meddelande om val av ordförande och vice ordförande i EU-nämnden
          </note>
          <note>
            Talmannen meddelade att Berit Löfstedt (s) den 21
          </note>
          <note>
            december utsetts till ordförande och Lars Tobisson
          </note>
          <note>
            (m) till vice ordförande i EU-nämnden.
          </note>
          <note>
            4 § Justering av protokoll
          </note>
          <note>
            Justerades protokollen för den 16, 19, 20 och 21
          </note>
          <note>
            december 1994.
          </note>
          <note>
            5 § Överlämnande av kommittéberättelsen
          </note>
          <note type="speaker">
            Anf. 2 Justitieminister LAILA FREIVALDS (s):
          </note>
          <note>
            Fru talman! Jag ber att till riksdagen få överlämna
          </note>
          <note>
            1995 års kommittéberättelse.
          </note>
          <note>
            Justitieminister Laila Freivalds överlämnade regeringens skrivelse
            1994/95:103 med redogörelse för verksamheten inom de kommittéer
            som hade tillsatts efter beslut av regeringen.
          </note>
          <note>
            Kommittéberättelsen bordlades.
          </note>
          <note>
            6 § Överlämnande av budgetpropositionen
          </note>
          <note type="speaker">
            Anf. 3 Finansminister GÖRAN PERSSON (s):
          </note>
          <note>
            Fru talman! Jag ber att på regeringens vägnar till riksdagen
            få överlämna förslag till statsbudget för budgetåret 1995/96.
          </note>
          <note>
            Finansministern överlämnade regeringens proposition 1994/95:100
            med förslag till statsbudget för budgetåret 1995/96.
          </note>
          <note type="speaker">
            Anf. 4 TALMANNEN:
          </note>
          <note>
            I och med att regeringen nu till kammaren har överlämnat förslaget
            till statsbudget vidtar ett mycket viktigt arbete i riksdagen,
            säkerligen också fyllt av svårigheter men förhoppningsvis med
            goda resultat.
          </note>
          <note>
            Vi inleder detta arbete med att finansminister Göran
          </note>
          <note>
            Persson för riksdagen redovisar huvudlinjerna i statsbudgetförslaget.
            Därefter kommer företrädare för oppositionen att lämna sina synpunkter.
          </note>
          <note type="speaker">
            Anf. 5 Finansminister GÖRAN PERSSON (s):
          </note>
          <note>
            Fru talman! Förra veckan kom Moody´s med sitt omdöme om den svenska
            ekonomin. Det blev sänkt betyg för Sverige och den svenska ekonomin.
            Det var ingen överraskning. Vi hade sedan lång tid vetat att man
            ingående granskade den situation som de svenska offentliga finanserna
            befinner sig i.
          </note>
          <note>
            Moody´s analys grundas på att Sverige är utomordentligt sårbart,
            därför att vi har en gigantisk statsskuld; en statsskuld som har
            byggts upp och fördubblats under de senaste tre åren, en statsskuld
            som ger oss ett mycket begränsat utrymme att bedriva en ekonomisk
            politik, en statsskuld som riksdagen och det svenska folket kommer
            att få arbeta flera år med att stabilisera och sluta växa men
            sedan också nödvändigtvis börja pressa tillbaka.
          </note>
          <note>
            Det är det här som är utgångspunkten, som är startpunkten, när
            vi nu diskuterar den ekonomiska politiken. Ett sådant faktum,
            med en statsskuld på över 90 % av BNP, kan man icke gå förbi.
            I det ekonomiska moraset sitter vi, men vi sitter inte fast; vi
            skall ta oss ur det.
          </note>
          <note>
            Regeringens politik, som har att utgå från detta arv, syftar
            till att ta oss ur det förlamande grepp som statsskulden representerar,
            att ta oss tillbaka till den situation där tillväxt ger sysselsättning,
            att ta oss tillbaka till den situation där vi betalar fullt ut
            för de förmåner vi vill bevilja oss själva.
          </note>
          <note>
            Det innebär att det inte finns någon lätt väg ur den här ekonomiska
            situationen. Den som påstår det har fel. Vi har utomordentligt
            svåra beslut framför oss.
          </note>
          <note>
            Det finns heller ingen enda väg. Den som tror det har möjligen
            skapat krisen, men har ingen lösning på den.
          </note>
          <note>
            Ur detta moras kommer vi att ta oss enbart med en lång rad olika
            åtgärder, som kombineras med varandra och ger ett gott resultat.
          </note>
          <note>
            Vi måste jobba efter flera linjer samtidigt. I budgetförslaget
            anger vi klart och tydligt att vi inte klarar att ta oss ur den
            här fällan om vi inte också attackerar underskotten den vägen
            att vi höjer skatter och skär ner utgifter. Det räcker inte enbart
            med att låta tillväxten automatiskt verka.
          </note>
          <note>
            Regeringen har nu, tillsammans med de förslag som vi har lagt
            under hösten, lagt finanspolitiska åtstramningar som uppgår till
            i runda tal 115 miljarder kronor. Det är ett program för finanspolitisk
            åtstramning som saknar motstycke i Europa. Det är ett program
            som har drivits fram inte därför att vi har lust att beskatta
            folket hårdare eller har lust att gå in och riva i förmåner, utan
            därför att vi tvingas till det av de omständigheter som statsskulden
            representerar.
          </note>
          <note>
            Fördelningen vad gäller skattehöjningar och besparingar är sådan
            att vi lägger ungefär hälften i form av skattehöjningar och hälften
            i form av besparingar.
          </note>
          <note>
            Under hösten tog riksdagen ställning till de förslag som i huvudsak
            rörde skattehöjningarna. Där höjdes skatten för kapitalägare.
            Där höjdes skatten för dem med de högsta inkomsterna. Där höjde
            vi miljöskatten. Där genomförde vi också en arbetsgivaravgiftshöjning
            för att klara medlemsavgiften till den europeiska unionen. Under
            hösten lade vi också fram en del besparingsförslag som diskuterades
            i valrörelsen. Och under hösten sade vi i regeringen att vi i
            januari månad skulle komma tillbaka med ytterligare utgiftsneddragningar.
            De redovisas i dag. Jag sade, och regeringen sade, i höstas att
            vi skulle ha saldoförbättringar på i storleksordningen 20 miljarder
            kronor i budgetpropositionen. De skulle i huvudsak vara i form
            av besparingar, sade vi. Nu redovisar vi 21,7 miljarder kronor
            i utgiftsnedskärningar och besparingar. Därmed adderar vi till
            de tidigare skattehöjningarna den del av saneringen som rör utgiftsnedskärningarna
            -
          </note>
          <note>
            nödvändiga åtgärder men smärtsamma och, kan jag försäkra denna
            kammare, långt ifrån populära i det svenska folkdjupet.
          </note>
          <note>
            Men en sak är säker: Orkar inte riksdagen fatta dessa beslut
            nu, kommer de som beviljar oss lån att så småningom se till att
            andra beslut av motsvarande eller ännu större omfattning drivs
            fram, och detta kanske på områden som riksdagen inte gillar. Det
            är sanningen, och den måste vi faktiskt se i vitögat.
          </note>
          <note>
            Det är den ena vägen att ta sig ur den här situationen, att våga
            se till så att man skär ned utgifterna och att ha modet att fatta
            de svåra besluten. Men samtidigt måste de avvägas på ett sådant
            sätt att vi låter den uppåtgående konjunkturen, som nu ger oss
            utrymmet att vidta dessa åtgärder, verka.
          </note>
          <note>
            Här ser vi nu att fler människor kommer i arbete.
          </note>
          <note>
            Fler människor får möjligheten att byta det passiva bidragsmottagandet
            mot det aktiva arbetet och skattebetalandet. Vi får den vägen
            också ett verksamt bidrag till statsfinansernas förbättring. Här
            har vi de två huvudsakliga komponenterna: en tillväxt som ger
            fler människor arbete och en finanspolitik som vågar och orkar
            att ta de svåra besluten.
          </note>
          <note>
            Med dessa åtgärder stabiliserar vi statsskulden som andel av
            den totala ekonomin till 1997. Det gamla målet som var uppsatt,
            att det skulle göras till
          </note>
          <note>
            1998, överträffas. Men detta representerar icke en sund situation.
            Därigenom stabiliserar vi skulden, men sedan måste vi börja på
            att pressa ned den. Det görs genom fortsatt tillväxt, fortsatt
            fler människor i arbete men också i framtiden, naturligtvis, ordentliga
            budgetarbeten från riksdagens och regeringens sida.
          </note>
          <note>
            Att vi har åstadkommit detta, att vi har lagt oss i denna sele
            för att dra detta gigantiska lass är ju icke därför att vi av
            fri vilja söker problem, utan för mig och regeringen som utgår
            från en socialdemokratisk ideologisk uppfattning är det av avgörande
            betydelse att få kontroll över statsfinanserna. Utan sunda statsfinanser
            äventyras långsiktigt hela välfärdsbygget.
          </note>
          <note>
            Utan sunda statsfinanser vrids makten ur de politiskt valda organens
            händer och flyttas in i marknadens slutna rum. Den som är satt
            i skuld är icke fri. Den som tvingas låna till sina löpande utgifter
            blir beroende av långivaren. Det gäller för hårt skuldsatta enskilda
            personer. Det gäller för enskilda hushåll. Den som tvingas låna
            för sina löpande konsumtion, för mat för dagen, den är icke fri
            i förhållande till banken. Den stat som väljer att långsiktigt
            klara av sina sociala förmåner, sitt välfärdssystem, genom att
            låna på internationella marknader och hos inhemska kapitalförvaltare
            hamnar förr eller senare i en situation då den politiska makten
            flyttas över från de valda organen till marknadens slutna rum.
            Detta är någonting som för mig och regeringen är av central betydelse.
            Här gäller det att nu ta greppet om statsfinanserna och visa att
            de folkvalda organen kan hantera situationen.
          </note>
          <note>
            Sedan kommer det att sägas att detta är orättvist och att det
            särskilt drabbar de svagaste, de som har det sämst ställt. Ja,
            det drabbar de svagaste. Det drabbar dem som har det dåligt ställt.
            Men det drabbar inte enbart dessa grupper. Det drabbar också dem
            som har det gott ställt och i större utsträckning än dem som har
            det knapert.
          </note>
          <note>
            Alla fördelningspolitiska analyser av det som vi nu gör visar
            att alla är med och bidrar till denna jättelika sanering av statsfinanserna
            - alla är med och bidrar.
          </note>
          <note>
            Men mest bidrar de som tjänar mest genom att vi har kraften att
            höja kapitalskatter och värnskatt för dem som har de högsta inkomsterna.
          </note>
          <note>
            Men ingen skall inbilla någon att vi kan ta oss ur ett sådant
            moras som vi nu sitter i utan att det kommer att märkas i varje
            svenskt hushåll. Vi har gjort den avvägningen att när vi genomför
            våra utgiftsneddragningar så väljer vi att göra dem i transfereringssystemen,
            alltså i inkomstöverföringarna till hushållen. Vi vill in i det
            längsta hålla kommuner och landsting utanför neddragningarna,
            därför att en femtiolapp, en hundralapp eller några hundra kronor
            i månaden i mistade förmåner under en uppväxtperiod kan man leva
            med som vuxen. Men du kan inte som vuxen leva med att du fick
            en dålig utbildning i skolan eller en svag barnomsorg. Du kan
            rimligen inte heller vara tillfreds med att dina föräldrar i livets
            slutskede får en vård som är av dålig kvalitet. För jämlikheten
            i det svenska samhället är det viktigt att vi in i det längsta
            värnar kvaliteten i vården, i omsorgen och i utbildningen. Då
            är det lättare, även om det också är svårt, att ta utgiftsnedskärningarna
            i transfereringssystemen.
          </note>
          <note>
            Det är en viktig ideologisk markering - ett viktigt vägval.
          </note>
          <note>
            Nu kommer alla att stå här ute på gatorna. Var och en i denna
            kammare kommer att uppvaktas.
          </note>
          <note>
            Arbetsgivarnas organisationer kommer att säga:
          </note>
          <note>
            Nu räcker det med avgiftshöjningar och skattehöjningar. Vi tål
            inte detta.
          </note>
          <note>
            Löntagarnas organisationer kommer att säga: Vi tål inte mer.
            Nu räcker det.
          </note>
          <note>
            Pensionärernas organisationer säger: Det är väl rimligt att åtminstone
            vi går fria.
          </note>
          <note>
            Idrottens organisationer säger: Varför skära ned våra anslag?
          </note>
          <note>
            Böndernas organisationer säger: Vi vill rimligen ha samma villkor
            som de ute i Europa.
          </note>
          <note>
            Alla yrkesgrupper som känner sig drabbade, t.ex.
          </note>
          <note>
            militärer, poliser, tullare, ambassadörer, biståndsarbetare -
            jag kan icke räkna dem alla - kommer att stå här. De kommer med
            en mun att säga: Det är nödvändigt att spara och att skära ned
            utgifter men inte på vårt område. Där går det inte.
          </note>
          <note>
            Det skall de säga därför att de representerar sitt intresse.
            De representerar det som deras medlemmar har betalt dem för att
            driva som sitt intresse. Det är legitimt. De kommer att påverka
            er i riksdagsutskotten. Lobbyister kommer att ränna i korridorerna
            och de kommer att slåss för sina befintliga förmåner. Det är deras
            uppdrag.
          </note>
          <note>
            Dock är det så att det bara finns en institution som har att
            väga av alla intressen i ett sammanhang - en helhet - och det
            är Sveriges riksdag. Vi måste ta ansvaret för att alla dessa särintressen
            vägs av mot varandra och mot det som framtiden kräver i ansvarstagande
            för en gemensam ekonomi. Och kom ihåg att framtiden saknar lobbyister.
            Framtiden har inga lobbyister, utan framtiden kan enbart göras
            möjlig om det är så att vi har kraften att väga av alla särintressen
            i en helhetslösning som gör att vi återigen kan ta greppet över
            statens finanser och därmed lägga grunden för en uthållig tillväxt,
            en full sysselsättning och ett välfärdssamhälle som vi svenskar
            så innerligt väl vill ha.
          </note>
          <note>
            (Applåder)
          </note>
          <note type="speaker">
            Anf. 6 LARS TOBISSON (m):
          </note>
          <note>
            Fru talman! Det har gått endast tre veckor sedan vi senast möttes
            till ekonomisk debatt här i riksdagen.
          </note>
          <note>
            Finansministern uttryckte då stor tillfredsställelse med regeringens
            politik och än mer med sin egen beslutsförmåga.
          </note>
          <note>
            Sedan dess har det inträffat åtskilligt som borde ha fått självbelåtenheten
            att svikta. Senare samma dag som debatten hölls blev OECD:s halvårsrapport
            offentlig. Tillväxttakt, räntenivå, budgetunderskott och arbetslöshet
            - allt förutsades där bli sämre för Sveriges del än vad den socialdemokratiska
            regeringen ställt i utsikt. Men värre var ändå den kritik som
            -
          </note>
          <note>
            utan namns nämnande - framfördes i rapportens allmänna bedömning
            av olika länders insatser för att sanera sina statsfinanser:
          </note>
          <note>
            "I de flesta fall, men inte alla, har regeringarna insett att
            tyngdpunkten måste läggas på utgiftssidan. Att öka skattetrycket,
            som redan skapar betydande snedvridningar i de flesta medlemsländer,
            skulle allmänt få starka negativa bieffekter."
          </note>
          <note>
            I förra veckan kom så Moody´s nedgradering av
          </note>
          <note>
            Sveriges kreditvärdighet. Liksom OECD-ekonomerna var detta ratinginstitut
            medvetet om Göran Perssons planer på att i budgetpropositionen
            spara ca 20 miljarder. "Det kan inte undvikas", skrev man, "att
            skuldbördan kommer att tvinga svenskarna att genomföra omfattande
            förändringar i sina sociala förmånsprogram och att godta en lägre
            tillväxt i levnadsnivån."
          </note>
          <note>
            Den internationella kritiken förklarar åtskilligt av den kraftiga
            ränteuppgång och kronförsvagning som inträffade i går och som
            har fortsatt i dag på morgonen. Men orsaksfaktorer står också
            att finna på hemmaplan. Häromdagen framförde LO i hotfull ton
            att inga fler besparingar kunde tillåtas. Samma budskap kom i
            går i en DN-artikel från 24 socialdemokratiska kommunalpolitiker.
            För att nödtorftigt hålla fred i sin flock utfärdade statsministern
            redan i förväg ett nyårslöfte: "Vad göras skall i besparingsväg,
            det är med finansplanen redan gjort".
          </note>
          <note>
            Detta uttalande syftade, fru talman, på de åtgärder som nu framförs
            i budgetpropositionen och som alltså skall komplettera de stora
            skattehöjningar och de omfattande återregleringar som regeringen
            redan förelagt riksdagen. Enligt Göran Persson skall detta räcka
            för att vända skuldkvoten nedåt redan 1997. Jag påstår att det
            inte alls gör det. Orsaken är att regeringen valt att gå fram
            med just skattehöjningar och återställare i stället för att fullfölja
            den borgerliga regeringens satsning på tillväxtfrämjande skatteförändringar
            och avregleringar.
          </note>
          <note>
            Jag förutsade redan i decemberdebatten att finansministern skulle
            tvingas justera ned tillväxtprognosen för 1995. Så har nu skett.
            Jag har också fått rätt i min förutsägelse att inte något år i
            denna konjunkturcykel kommer att uppvisa en tillväxttakt på de
          </note>
          <note>
            3 % som är en förutsättning för att mera märkbart få ned arbetslösheten.
            Ändå är Göran Persson i detta avseende klart mer optimistisk än
            t.ex. Konjunkturinstitutet och OECD-ekonomerna. Den svaga punkten
            i tillväxtprognosen är nu som tidigare antagandet att den privata
            konsumtionen - trots att hushållens disponibla inkomster sjunker
            de närmaste åren - ändå skall kunna hållas uppe genom en minskning
            av sparkvoten. Jag vidhåller som mera troligt att hushållssparandet
            blir oförändrat under intryck av den ovisshet som skapas av alla
            skattehöjningar, den förestående avtalsrörelsen, förändringar
            inom socialförsäkringarna och sviktande bostadspriser. Men framför
            allt kommer naturligtvis den höga realräntan att stimulera till
            fortsatt sparande.
          </note>
          <note>
            Om den privata konsumtionen sålunda skulle sjunka i takt med
            de disponibla inkomsterna hamnar den årliga BNP-tillväxten snarare
            under än över 2 %.
          </note>
          <note>
            Därmed kvarstår knappt något alls av den nedgång i arbetslösheten
            som finansministern förutsäger.
          </note>
          <note>
            Men är finansministern, om man skulle godta de förutsättningar
            som återges i finansplanen, nöjd med att den totala arbetslösheten
            ligger kvar över 10-
          </note>
          <note>
            procentsnivån? Framför allt inställer sig frågan:
          </note>
          <note>
            Kommer LO och rörelsen i övrigt att godta en så stor avvikelse
            från vad som utlovades i valrörelsen utan att tvinga fram ofinansierade
            stimulansåtgärder och mer sysselsättning i den offentliga sektorn?
          </note>
          <note>
            Om inte försvinner varje möjlighet att minska budgetunderskottet
            så mycket att statsskuldens ökning hejdas. Det beror då inte på
            att oppositionen inte stöder regeringens strävan att sanera statsfinanserna.
          </note>
          <note>
            Som framgått av de senaste dagarnas debatt är finansministerns
            verkliga problem hur han skall kunna övertyga sina egna om riktigheten
            av de åtgärder som, om de föreslagits av en borgerlig regering,
            skulle ha beskrivits som en nedrustning av välfärden.
          </note>
          <note>
            Fru talman! Det är ännu för tidigt att i detalj kommentera och
            ta ställning till konkreta förslag i regeringens budgetproposition
            - detta så mycket mera som de i många fall inte är preciserade
            utan förutsätter ytterligare beredning. De moderata motförslagen
            kommer att presenteras i partimotioner under de närmaste två veckorna
            med uppsummering i den ekonomiska motionen den 25 januari.
          </note>
          <note>
            Jag kan bara mera allmänt konstatera att en del tilltänkta åtgärder
            går i rätt riktning, även om det samlade resultatet är otillräckligt.
            Framför allt är, som sagt, avvägningen fel om man beaktar de förslag
            till skattehöjningar och återregleringar som redan framförts.
          </note>
          <note>
            Jag skall nöja mig med att belysa och begära upplysningar i tre
            ämnen som är av betydelse för att rätt kunna bedöma vart regeringen
            syftar.
          </note>
          <note>
            Min första fråga gäller regeringens förslag om enhetlig ersättningsnivå
            på 75 % samt slopad karensdag i sjukförsäkringen. Hur kan man
            över huvud taget inom ramen för ett sparprogram förorda förändringar
            som sammantagna leder till en utgiftsökning med över
          </note>
          <note>
            400 miljoner?
          </note>
          <note>
            När den borgerliga regeringen drev igenom införandet av en karensdag
            i sjukförsäkringen framträdde vad som föreföll vara en remarkabel
            förbättring av hälsotillståndet i landet. Frånvaron från arbetet
            mer än halverades på många håll. Vinsten blev därmed dubbel: både
            en utgiftsbesparing och en produktivitetsförbättring.
          </note>
          <note>
            Om karensdagen slopas betyder det omvänt dels ökade utgifter
            för sjukförsäkringen, dels en genom ökad frånvaro försämrad produktivitet.
            Men liksom i slutet av 1980-talet behöver fler vara anställda
            om företagen skall kunna parera den ökade sjukfrånvaron.
          </note>
          <note>
            Kan det vara detta som är uträkningen? Enda sättet att förena
            låg tillväxt med minskad arbetslöshet är att sänka produktiviteten
            i arbetslivet. Är det lösningen på gåtan hur regeringen, trots
            en tillväxtdämpande och jobbförstörande skattepolitik, tror sig
            kunna få ned arbetslösheten och skapa 400 000 nya arbetstillfällen?
          </note>
          <note>
            Regeringen har som vanligt stor tilltro till sin förmåga att
            med selektiva åtgärder stimulera till ökad sysselsättning. Det
            ingrepp man tydligen fäster störst vikt vid är förslaget att tillfälligt
            avstå från löneskatter för arbetslösa som får jobb under det närmaste
            halvåret. Jag tackar för det indirekta erkännande som därmed lämnas
            åt den gamla moderata tesen att löneskatter verkar avhållande
            på viljan att anställa. Men var ligger logiken i att först höja
            löneskatterna generellt och därmed slå ut flera tiotusentals jobb
            och sedan göra en punktinsats - med alla dess snedvridande inslag
            vad gäller både olika arbetsgivare och olika arbetstagare - för
            att i någon mån reparera de skador man åstadkommit?
          </note>
          <note>
            Karensdagens slopande och den tillfälliga anställningsrabatten
            har i förväg tilldragit sig uppmärksamhet. Däremot har det varit
            tyst om att man i finansplanen återkommer till den gamla fondsocialistiska
            tanken att pensionspengar skall användas för att köpa aktier.
            Eftersom det numera finns ett betydande inslag av utländskt ägande
            av de stora börsnoterade exportföretagen framförs hotet denna
            gång i den förledande formuleringen att AP-fonden skall ges ökade
            möjligheter att tillföra riskkapital till små och medelstora företag.
            Det hjälper inte att regeringen på nästa rad kommer med en av
            de få ljusglimtar jag hittat i finansplanen, nämligen löftet att
            överväga ett riskkapitalavdrag. Jag kan försäkra att vi moderater
            kommer att motsätta oss alla försök att blåsa liv i förlegad fondsocialism.
          </note>
          <note>
            Fru talman! Jag vill till slut fråga finansministern:
          </note>
          <note>
            Sluter Göran Persson upp vid Ingvar Carlssons förhastade nyårslöfte
            att det efter denna finansplan inte skall bli några ytterligare
            besparingar? I så fall är jag rädd att misstron mot regeringens
            ekonomiska politik kommer till uttryck i ytterligare höjd ränta
            och försvagad krona. Eller är han beredd att gå vidare med besparingar,
            så att statsskulden inte bara stabiliseras nära 100 % av bruttonationalprodukten
            utan också sänks ned mot de 60 % som ingår i EU:s konvergenskrav
            - även om detta skulle väcka stort misshag hos
          </note>
          <note>
            LO och övriga aktivister i "rörelsen"?
          </note>
          <note>
            (Applåder)
          </note>
          <note type="speaker">
            Anf. 7 PER-OLA ERIKSSON (c):
          </note>
          <note>
            Fru talman! Den nya regeringen inledde mandatperioden med en
            återställarpolitik. Klockan skulle, som det hette, vridas tre
            år tillbaka i tiden. Det var, milt sagt, en mindre lyckad start.
            Det var inte försämrade villkor för småföretagen, kraftigt ökade
            skatter på arbete och produktion, minskad valfrihet för t.ex.
          </note>
          <note>
            småbarnsföräldrar och en dålig eftervård av EU-
          </note>
          <note>
            avtalet som Sverige behövde.
          </note>
          <note>
            Nu försöker regeringen ta nya tag.
          </note>
          <note>
            Finansministern försöker i dag, som väntat, låta övertygande,
            ödesmättad och framgångsrik. Det är oftast det intrycket man får
            av Göran Persson när han är i farten. Men bakom denna självgoda
            fasad märks bristerna. Budgetförslaget är ett lysande bevis på
            detta. Sveriges ekonomi är långt ifrån räddad med den budget som
            nu presenteras. Tre faktorer kommer att vara helt avgörande för
            den svenska ekonomins utveckling framöver.
          </note>
          <note>
            Den första faktorn är ränteläget. Regeringen beräknar att det
            fortsatt kommer att vara utomordentligt högt. Den realränta som
            regeringen räknar med hotar att lamslå investeringarna runt om
            i landet. Ökade investeringar är en av förutsättningarna för en
            god ekonomisk tillväxt, för att värna välfärdssamhället och för
            att långsiktigt klara statsskulden. Utan en näringslivsledd expansion
            klarar inte regeringen att hantera situationen på arbetsmarknaden.
          </note>
          <note>
            Den andra faktorn, resultatet av avtalsrörelsen, är om möjligt
            än mer osäker. Avtalsrörelsen kommer att avgöra om ens regeringens
            förhoppningar om tillväxt, inflation och långsiktig ekonomisk
            utveckling kan uppfyllas. Den ur fördelningspolitisk synpunkt
            orättvisa budgeten som presenteras kan leda till att en löne-
            och kompensationskarusell startar. Då tänds också inflationsbrasan.
          </note>
          <note>
            Den tredje faktorn är statsskuldens utveckling. Det är inte med
            någon övertygelse som regeringen visar att man kommer att få hejd
            på statsskuldens negativa utveckling. Inte ens regeringen själv
            verkar vara övertygad.
          </note>
          <note>
            Regeringen riktar ett dråpslag mot barnfamiljerna och mot arbetslösa
            ungdomar. Jag kan redan i dag säga att detta dråpslag inte kommer
            att få Centerns stöd.
          </note>
          <note>
            Besparingar inom det familjepolitiska området och övriga transfereringar
            måste ske med garanterad grundtrygghet. Människor med de minsta
            ekonomiska marginalerna måste fredas. Men i finansministerns ögon
            är den lågavlönade mamman med flera barn en lobbyist.
          </note>
          <note>
            Genom att Socialdemokraterna nu avskaffat den allmänna obligatoriska
            arbetslöshetsförsäkringen blir arbetslösa ungdomar hårdast utsatta.
            Det gick väl inte
          </note>
          <note>
            Socialdemokraterna till val på, herr finansminister?
          </note>
          <note>
            Under förra mandatperioden klagade Socialdemokraterna ofta över
            besparingar. Jämfört med det dråpslag som nu riktas mot barnfamiljer
            och arbetslösa ungdomar var det småsaker.
          </note>
          <note>
            Nu skall barnfamiljerna klämmas åt. Nu är det flerbarnsfamiljerna
            som skall bära en av de tyngsta bördorna för att sanera svensk
            ekonomi.
          </note>
          <note>
            1993 hade Socialdemokraterna partikongress. I
          </note>
          <note>
            motionssvaren som presenterades inför kongressen avvisades sänkta
            ersättningsnivåer i försäkringssystemen och ersättningstak. Man
            avvisade också tankar på behovsprövning eller beskattning av barnbidrag.
          </note>
          <note>
            Familjerna skulle värnas. Nu har budskapet ett annat innehåll.
          </note>
          <note>
            Under den förra mandatperioden fick riksdagen ta ställning till
            förslag om kraftiga åtstramningar riktade mot barnfamiljer. Det
            framfördes då av ett parti som inte längre finns i riksdagen.
            Detta parti tycks förgå, men dess idéer bestå - nu framförda av
            en socialdemokratisk regering.
          </note>
          <note>
            Som vice ordförande i riksdagens finansutskott kommer jag att
            ta initiativ till en dialog med de övriga oppositionspartierna
            för att utröna på vilka punkter, t.ex. inom familjepolitikens
            område, som en konstruktiv opposition kan förhindra en föreslagen
            olycklig politik. Vi har i Centern inga illusioner om att det
            är ett enkelt arbete. Men regeringens budgetproposition påkallar
            att ansträngningar görs för att komma till rätta med ett förslag
            som i nuläget slår hårdast mot barnfamiljer och arbetslösa och
            äventyrar den ekonomiska återhämtning som kampen mot arbetslösheten
            behöver.
          </note>
          <note>
            Av avgörande betydelse för en sundare samhällsekonomi är en förbättrad
            sysselsättning. Regeringen lägger förvisso fram en del förslag
            som kan få positiv betydelse. Men tyvärr tycks regeringen ha drabbats
            av någonting som jag skulle kunna beteckna som panik på arbetsmarknadspolitikens
            område.
          </note>
          <note>
            Fyrpartiregeringen införde ett tillfälligt generellt anställningsstöd,
            GAS. Det infördes när företagen var i ett sämre läge än nu och
            när konjunkturuppgången var i vardande.
          </note>
          <note>
            Regeringen avser nu att satsa sju miljarder kronor på ett nytt
            anställningsstöd. Det kan lämpligen förkortas "NYS".
          </note>
          <note>
            Det är också nys att tro att detta skulle leda till väsentligt
            fler nyanställningar. Staten skall enligt detta förslag lägga
            mycket pengar på att reducera kostnaderna för företag som skulle
            anställa oavsett om
          </note>
          <note>
            "NYS" införs eller inte.
          </note>
          <note>
            Nyårsgåvan, ett tolvmånadersstöd, på sju miljarder kronor till
            arbetsgivarna skulle göra större nytta på annat sätt. För flertalet
            företag skulle lägre räntor ha väsentligt större betydelse. Men
            det är ytterst tveksamt om den politik som regeringen i dag har
            presenterat ger oss lägre räntor.
          </note>
          <note>
            Centern kommer att presentera andra förslag som syftar till att
            sätta fler människor i arbete och till skatteväxling från arbete
            till miljöfarlig verksamhet.
          </note>
          <note>
            Regeringen har uppenbarligen gjort så gott den kunnat på det
            arbetsmarknadspolitiska området men, vilket är avgörande, saknar
            ändå förmåga till nytänkande och framsynthet.
          </note>
          <note>
            Man talar om särskild hänsyn till småföretagen. Vi har lärt oss
            vad det innebär. Den billigaste åtgärden hade varit att regeringen
            i höstas skulle ha hållit fingrarna borta från nya pålagor, t.ex.
            högre arbetsgivaravgifter och den förenkling av arbetsrätten som
            den förre regeringen genomförde.
          </note>
          <note>
            Nu skall AP-fonderna också släppas loss för att köpa aktier i
            småföretag. Det institutionella ägandet skall tillbaka, precis
            som den förra socialdemokratiska regeringen ville. Det var fel
            väg då. Det är fel väg nu.
          </note>
          <note>
            Miljödepartementet kommer att avlövas 25 % av sina ekonomiska
            resurser. Nedrustningen har nu spritt sig från försvaret och biståndet
            till miljöpolitiken och regionalpolitiken. Vad tycker Miljöpartiet,
            som reservationslöst röstade fram den socialdemokratiska regeringen,
            om en sådan utveckling?
          </note>
          <note>
            Regeringen satsar nya pengar på att människor skall flytta. Samtidigt
            skall regionalpolitiken nedrustas. Den ökade satsning på regionalpolitiken
            som
          </note>
          <note>
            Centern medverkade till under fyrpartiregeringen i syfte att
            skapa livskraft i hela landet rivs nu upp. Det är ett övertydligt
            koncentrationsbesked från regeringen.
          </note>
          <note>
            Under valrörelsen gav Socialdemokraterna intrycket av att det
            inte skulle ske några minskningar av antalet anställda inom kommuner
            och landsting. I den preliminära nationalbudgeten kan vi nu läsa
            att regeringen räknar med 24 000 färre tjänster i den kommunala
            verksamheten under de två närmaste åren. Var det inte vården,
            omsorgen och skolan som skulle värnas? Hur många sjuksköterskor,
            vårdbiträden och förskollärare kommer att försvinna? Och vad säger
          </note>
          <note>
            Lillemor Arvidsson om en sådan politik?
          </note>
          <note>
            I regeringsförklaringen i höstas talade statsministern om en
            samarbetsregering. Det står i dag klart att statsministern då
            avsåg Gudrun Schyman. Vänsterpartiet och Gudrun Schyman trånade
            också hela hösten efter att vara regeringen Carlssons släpvagn.
            Det vore intressant att få veta om Gudrun Schyman fortfarande
            trånar efter uppgörelsen med regeringen. Hon kan i dag redogöra
            för på vilka punkter som hon och
          </note>
          <note>
            Vänsterpartiet har gett regeringen sitt stöd. Fru talman! Centern
            kommer nu att kritiskt, men i en konstruktiv anda, pröva regeringens
            budgetförslag. Vi kommer att redovisa förslag till hur statsfinanserna
            skall saneras med förbättrade förutsättningar för en långsiktigt
            hållbar ekonomisk och ekologisk utveckling, en ökad sysselsättning,
            en rättvis fördelning och en regional balans för livskraft i hela
            landet.
          </note>
          <note>
            (Applåder)
          </note>
          <note type="speaker">
            Anf. 8 ANNE WIBBLE (fp):
          </note>
          <note>
            Fru talman! Göran Persson har skapat mycket stora förväntningar
            på årets budgetproposition och finansplan. Den skall enligt de
            tidigare utsagorna innehålla 20 miljarder kronor i minskade utgifter,
            så att de offentliga finanserna en gång för alla saneras. Den
            skall innehålla en jättesatsning på nya jobb, så att arbetslösheten
            kraftigt sjunker, och den skall ge en rättvis fördelning. Dessa
            tre saker har sagts vara kärnpunkten. Det står också i finansplanen
            att dessa är de centrala byggstenarna i regeringens politik. Tyvärr
            har
          </note>
          <note>
            Göran Persson inte lyckats baka denna goda kaka.
          </note>
          <note>
            Få personer vet bättre än jag att den här uppgiften är svår,
            och jag vill ge finansministern en eloge för kraftansträngningen.
            Visst finns det en del bra saker i finansplanen. Inte minst vill
            jag å den borgerliga regeringens vägnar tacka för det indirekta
            erkännande som nu finns av att mycket av det som vi gjorde var
            alldeles rätt och riktigt. Så måste jag nämligen tolka det faktum
            att Göran Persson bygger vidare på våra utgiftsminskningar. När
            det gäller de 113 miljarder som han nyss nämnde räknar han t.o.m.
            sig själv till godo ungefär 20 miljarder kronor av våra förslags
            effekter. Tack för det, finansministern!
          </note>
          <note>
            Det allvarliga är emellertid att Göran Perssons kraftansträngning,
            om än aldrig så stor, inte räcker.
          </note>
          <note>
            Hotet om massarbetslöshet kvarstår. I själva verket säger finansminstern
            rätt upp och ner att politiken är otillräcklig för att det skall
            skapas förutsättningar för den halva miljon nya jobb i näringslivet
            som krävs under de kommande åren. Efter flera år med en högkonjunktur
            och en hel mandatperiod med Göran Persson vid makten räknar han
            med att den öppna arbetslösheten skall bli närmare 6 % och den
            totala arbetslösheten närmare 10 % år 1998.
          </note>
          <note>
            Så sent som i juni förra året påstod socialdemokraterna att den
            öppna arbetslösheten kunde pressas ner under 5 % redan 1995, dvs.
            i år, bara socialdemokraterna fick regera. Nu klarar man inte
            detta ens till
          </note>
          <note>
            1998, trots att konjunkturen i omvärlden är bättre och trots
            att vi har fått ett ja till EU-medlemskapet.
          </note>
          <note>
            Det stora problemet är, enligt min uppfattning, att regeringen
            genom höstens många skatteökningar för företagarna och genom återställare
            i fråga om strukturella reformer inom t.ex. arbetsrätten och arbetslöshetsförsäkringen
            allvarligt har försämrat företagsklimatet. Tydligen börjar Göran
            Persson själv misstänka att det kan ligga någonting i denna kritik.
            Ett av förslagen i finansplanen är nämligen att arbetsgivaravgifterna
            för nyanställningar skall tas bort - det som Per-
          </note>
          <note>
            Ola Eriksson nyss kallade för "NYS". Detta innebär naturligtvis
            i sig ett erkännande av att lägre skatter på arbete ger fler jobb
            och att högre skatter på arbete ger färre jobb. Men det vore rejälare
            att ta tillbaka höstens beslut om höjda arbetsgivaravgifter i
            stället för att ge en selektiv och ettårig rabatt. Det blir faktiskt
            lätt patetiskt när socialdemokraterna först under hösten återställer
            arbetsrätten till sista kommatecknet och krånglar till det för
            småföretagarna. Sedan erkänner de i finansplanen att det behövs
            särskilda lösningar just i fråga om arbetsrätten för de mindre
            företagen.
          </note>
          <note>
            Först uppmanas parterna att lösa denna fråga avtalsvägen. Sedan
            tror man tydligen inte riktigt att parterna kan eller vill detta.
            Hela frågan hänvisas nämligen till en ny utredning. I avvaktan
            på detta förlorar Sverige jobb som vi väl skulle behöva.
          </note>
          <note>
            En av bovarna i detta drama är naturligtvis ränteutvecklingen.
            Även i detta avseende var Göran
          </note>
          <note>
            Persson förut mycket stursk och utlovade lägre räntor, bara socialdemokraterna
            kom till makten. Men räntorna är fortfarande skyhöga, farligt
            höga, som Göran
          </note>
          <note>
            Persson då sade. De svenska långräntorna är ungefär
          </note>
          <note>
            3,3 procentenheter, eller 330 punkter, högre än de tyska. De
            är lika höga som för ett halvt år sedan. I går steg de rejält
            efter Moody´s nedgradering av Sverige och inför rykten om vad
            det andra kreditvärderingsinstitutet, Standard &amp; Poor, skulle
            komma att säga. För Sveriges skull hoppas jag att räntorna nu
            kommer att sjunka. Annars blir det svårt för Sverige och för oss
            som bor här.
          </note>
          <note>
            Fru talman! Budgetförslaget innehåller många besparingar. De
            är inte fullt så omfattande som Göran
          </note>
          <note>
            Persson har utlovat, men det är ändå en ansenlig mängd. Jag noterar
            t.ex. att socialdemokraterna nu har anslutit sig till den borgerliga
            regeringens Nathalieplan i fråga om kommunernas utveckling, av
            alla områden. Prognosen för den kommunala konsumtionen är att
            det skall vara realt oförändrade utgifter för den kommunala konsumtionen,
            även om just de orden inte används. Jag tycker att detta i sak
            är bra, men jag misstänker att många socialdemokrater blir mycket
            överraskade och känner sig svikna. Så länge socialdemokraterna
            var i opposition kritiserades jag för att strama åt för mycket
            i kommuner och landsting. Ingvar Carlsson erkände i höstens första
            partiledardebatt för Bengt Westerberg att det faktum att socialdemokraterna
            hade givit intryck av att kommunerna skulle slippa spara var en
            viktig faktor i valsegern. Nu visar sig detta vara en bluff, precis
            som vi i Folkpartiet trodde. Den kommunala konsumtionen minskar
            lika mycket i socialdemokraternas prognoser som med den bogerliga
            regeringens politik. Under detta år, 1995, försvinner 13 000 jobb.
            Under nästa år, 1996, försvinner ytterligare 11 000 jobb.
          </note>
          <note>
            Besparingslistan i övrigt innehåller tyvärr inte riktigt de utlovade
            20 miljarderna i "skarpa" förslag. Det fattas ett antal miljarder
            som är mer av "lösa skott".
          </note>
          <note>
            Inte heller är budgeten så framtung som man har utlovat. I praktiken
            tycks genomslaget för budgetåret
          </note>
          <note>
            1995/96 av besparingarna vara ungefär 12 miljarder kronor, kanske
            något mindre. Men sedan måste man dra ifrån 9 miljarder kronor
            för de nya arbetsmarknadspolitiska åtgärderna. Därför tycks genomslaget
            netto för budgetåret 1995/96 begränsas till 3 miljarder kronor.
            Dessutom tillkommer det egendomliga förslag som har nämnts tidigare
            om att avskaffa karensdagen i sjukförsäkringen. Detta är enligt
            min uppfattning strukturellt felaktigt. Det riskerar att leda
            till en ny ökning av korttidsfrånvaron och till stora problem
            i fråga om produktivitetsutvecklingen i företagen.
          </note>
          <note>
            Jag befarar, fru talman, att åtgärderna sammantaget är otillräckliga
            för den nödvändiga saneringen av statens finanser. Mot bakgrund
            av att vikten av att statsskulden skall stabiliseras senast 1998
            flera gånger understryks i finansplanen och mot bakgrund av att
          </note>
          <note>
            Göran Persson så vältaligt talade om vikten av att man skall
            sluta låna - jag önskar att han hade gjort det också under de
            gångna tre åren - vill jag ställa en fråga: Är Göran Persson beredd
            att återkomma till riksdagen med ytterligare förslag om minskade
            utgifter, om utvecklingen visar att det skulle vara nödvändigt?
            Om det skall finnas någon realism i talet om att man inte bara
            skall stabilisera utan också minska skuldkvoten blir detta självfallet
            nödvändigt. Är Göran Persson beredd att snabbt återkomma till
            riksdagen med förslag om ytterligare besparingar om det skulle
            behövas för att stabilisera skuldkvoten?
          </note>
          <note>
            Till sist vill jag nämna något om fördelningspolitiken, som var
            den tredje hörnstenen i den utmålade politikbeskrivningen. I finansplanen
            sägs det på flera ställen att det långsiktigt viktigaste för en
            rättvis fördelning är att man får fram nya jobb och får ordning
            på statens finanser. Jag håller med om det resonemanget. Det är
            alldeles riktigt, men tyvärr når regeringen inte ända fram i dessa
            avseenden. Arbetslösheten förblir oacceptabelt hög. Också i den
            kortsiktiga fördelningspolitiken finns det enligt min mening tendenser
            till brister. Tillsammans med höstens förslag finns det en stor
            risk för att dessa förslag innebär en alltför kraftig belastning
            på barnfamiljerna.
          </note>
          <note>
            Riksdagen har redan beslutat om sänkta flerbarnstillägg, minskade
            bidragsförskott och slopat vårdnadsbidrag. Nu tillkommer sänkt
            ersättning från föräldraförsäkring, sänkta barnbidrag och möjligen
            också något annat.
          </note>
          <note>
            Barnfamiljerna får därutöver precis som alla andra familjer,
            ökade boendekostnader, höjda kommunalskatter och höjda skatter
            av annat slag, dvs. utöver de åtgärder som vidtas inom familjepolitiken.
          </note>
          <note>
            Detta finns mycket vällovligt beskrivet i en fördelningspolitisk
            analys i finansplanen. Där framgår alldeles tydligt att barnfamiljerna,
            särkskilt de med många barn, belastas hårdare än andra familjer.
            Därmed uppfylls i varje fall inte Folkpartiets krav på en rättvis
            fördelningspolitik.
          </note>
          <note>
            Fru talman! Regeringen säger själv att denna politik bygger på
            tre hörnstenar: sanering av statsfinanserna, bekämpning av arbetslösheten
            och en rättvis fördelningspolitik. Jag tvingas tyvärr konstatera
            att resultatet inte på något av dessa områden är tillfredsställande.
          </note>
          <note>
            (Applåder)
          </note>
          <note type="speaker">
            Anf. 9 GUDRUN SCHYMAN (v):
          </note>
          <note>
            Fru talman! Jag vill i mitt första inlägg i den här debatten,
            som med nödvändighet mest handlar om siffror, ta upp en litet
            annorlunda tråd.
          </note>
          <note>
            Det står på s. 4 i finansplanen: "Vägen ur den ekonomiska krisen
            ställer stora krav på sammanhållning och solidaritet. Att ta Sverige
            ur krisen kräver ett brett folkligt stöd".
          </note>
          <note>
            Finns då detta stöd i dag?, blir den naturliga följdfrågan. Jag
            tror inte det. Men jag är övertygad om att det är nödvändigt att
            bygga upp ett sådant stöd och en sådan sammanhållning om vi skall
            klara den sanering som nu krävs. Men då måste politiken vara rättvis
            och kunna förstås och omfattas av alla.
          </note>
          <note>
            Skall vi klara välfärden måste vi alltså få en utveckling med
            mer av jämlikhet och rättvisa, där de hushåll och företag som
            bevisligen har pengar också är med och betalar, där bankerna betalar
            tillbaka de pengar de fick nu när de går med vinst, där fallskärmsavtalen
            försvinner, osv. Vi behöver alltså mer av rättvisa och en långt
            vidare solidaritet.
          </note>
          <note>
            Den politiska vänster som nu har majoriteten i riksdagen har
            genomfört en bra början på en sådan rättvisepolitik under hösten,
            och det är vår ambition,
          </note>
          <note>
            Per-Ola Eriksson, att fortsätta.
          </note>
          <note>
            Vi måste fortsätta arbetet med att få ner arbetslösheten, få
            ner underskotten, få upp jämställdheten och envist hävda miljövärn
            och "gröna" lösningar. En ambition som under valrörelsen gick
            under beteckningen "ryck Ingvar Carlsson i vänsterarmen".
          </note>
          <note>
            Men ställer vi krav på solidaritet och sammanhållning måste vi
            också vara lyhörda för alla de strömningar som finns i vår tid,
            så vi vet vad vi skall hålla samman kring och så vi rätt förstår
            innebörden i ordet solidaritet.
          </note>
          <note>
            Parallellt med ökade sociala orättvisor tycks nämligen ett nytt
            kvalitetstänkande växa fram.
          </note>
          <note>
            Bland många människor, inte minst bland ungdomar, finns en växande
            insikt om att målet med livet inte är pengar och ökad konsumtion.
            Självklart ingår ett eget arbete som en central del i våra liv,
            men mycket annat är också viktigt. Vårt självförtroende som individer
            växer inte i första hand av att vi köper oss en ny Volvo eller
            nya märkeskläder. Många av oss anser i stället att vi växer genom
            samspel med andra människor och genom att kunna göra en personlig
            insats för miljön, även om det är något så enkelt som sopsortering
            och återvinning. Vi växer som individer genom att vara skapande
            eller genom att skaffa oss ny utbildning.
          </note>
          <note>
            Jag tror att vi får se en ny utveckling där livskvalitet, livsåskådningsfrågor
            och mänsklig gemenskap får en ökad betydelse. Kanske är det ett
            slags trötthet på
          </note>
          <note>
            McDonaldskulturen, reklampåverkan och på de enahanda våldsfyllda
            TV-serierna och underhållningsprogrammens värld.
          </note>
          <note>
            De egna upplevelserna, att leva i solidaritet, att värna miljön
            och kvaliteten i livet blir viktigare än masskonsumtion.
          </note>
          <note>
            När kampen för allmän rösträtt växte fram i Sverige och i Europa
            för runt hundra år sedan fanns inte bara en vision av att alla
            skulle vara lika värda och få en röst eller att orättvisorna skulle
            minska. Där fanns också drömmar och visioner om människans utveckling,
            att bildning skulle leda fram till fria och självständiga individer.
          </note>
          <note>
            Tanken på en för alla gemensam skola spelade en central roll
            liksom folkhögskolorna. Syftet var att bana väg för ett brett
            demokratiskt deltagande i det samhällsbygge som vi alla är en
            del av. Att lyfta varje enskild människa till ökat självförtroende
            och till möjligheten att själv få förverkliga och forma sitt liv.
          </note>
          <note>
            Den här andan, som fanns i den tidiga demokratiska rörelsen,
            behövs i dag om vi skall kunna skapa sammanhållning och brett
            stöd för att klara ekonomin, men också när vi skall forma en vision
            för framtiden.
          </note>
          <note>
            I tomrummet efter den moral som fanns i det gamla Sverige, och
            som formats i bygemenskap och kyrka, behövs en ny och modern moral,
            som uppmuntrar samarbete och gemenskap, som uppmuntrar och bjuder
            in människor till samhällsliv och politik.
          </note>
          <note>
            Vi måste utveckla en motkraft till den normlöshet, det konkurrenstänkande
            och det våld som vi dagligen möter i TV och medier, och tyvärr
            också allt oftare i verkligheten. Skolan barnomsorgen och föräldraskapet
            har en given del av ansvaret, men också vi politiker måste ta
            vårt ansvar. Det betyder att inse att politiken handlar om livet
            och livets värden och att pengarna är medlet och inte målet.
          </note>
          <note>
            Jag tror alltså att det är nödvändigt att vi formulerar nya,
            gemensamma samhällsmål som kan ersätta reklamutbudets enkla men
            effektiva budskap: "Köp dig fri, sköt dig själv och strunta i
            andra".
          </note>
          <note>
            Det resulterar i att vi dagligen kan se att en del kan alldeles
            tydligt kan sko sig genom svindlande löner och fallskärmsavtal
            i mångmiljonklassen samtidigt som andra tvingas leva på marginalen.
            Det är märkligt att den som basar över breven har skyhögt mer
            i lön än en lärare som ansvarar för barnens utbildning och fostran.
            Riksdagsledamöter skor sig genom dubbel bosättning samtidigt som
            man beslutar om nedskärningar för sjuka och pensionärer. Skattesmitare,
            som bevisligen är skyldiga staten, dvs. oss alla, mångmiljardbelopp,
            kan fortsätta att leva sina lyxliv med flotta hus, bilar och lyxbåtar.
            De banker som fick miljardstöd är inte självklart återbetalningsskyldiga,
            som vi vanliga människor är när vi tar lån. Då frågar man sig:
            Vad skapar allt detta för moral?
          </note>
          <note>
            Vi måste bli tydliga; alla skall bidra, dvs. inte bara lågavlönade,
            arbetslösa och sjuka, utan också börsmäklare och direktörer, politiker,
            konsulter och höga tjänstemän. Hög som låg. Alla måste visa ansvar
            och solidaritet. Vår tids idoler borde vara de som hjälper varandra,
            inte de som kliver på varandra.
          </note>
          <note>
            Det här handlar om demokratins kärna. Alla människor i Sverige
            skall ha rösträtt, men det räcker inte. Vi skall ha respekt för
            varandra. Vi behöver aktiva, kreativa och väl utbildade människor
            som kan gå lugnt och tryggt på gatorna och som känner att vad
            de säger och gör har betydelse. Männskor som sätter kvalitet och
            gemenskap före kvantitet och egen tillfredsställelse på andras
            bekostnad.
          </note>
          <note>
            Vänsterpartiet har inte alla lösningar, men jag har velat visa
            vad som är vår grundinställning när vi nu tar itu med förslagen
            i budgeten. Jag har velat tala om att för oss handlar inte ekonomi
            i första hand om decimaler utan om makt, demokrati och jämlikhet.
          </note>
          <note>
            Fru talman! I mitt nästa inlägg skall jag mer direkt kommentera
            vissa saker i budgeten, men jag tror att jag hinner med två kommentarer
            redan nu. Den ena är att vi avvisar regeringens förslag om en
            generell sänkning av barnbidraget med 125 kronor. Den andra är
            att vi aldrig accepterar en sänkning av biståndet till fattiga
            länder. Svältande människor har ingen svångrem att dra åt, som
            biståndsorganisationen Diakonia så träffande har uttryckt det.
          </note>
          <note>
            (Applåder)
          </note>
          <note type="speaker">
            Anf. 10 ROY OTTOSSON (mp):
          </note>
          <note>
            Fru talman! Låt mig först ge en kort sakupplysning till Per-Ola
            Eriksson. Miljöpartiet röstade inte förbehållslöst för den socialdemokratiska
            regeringen.
          </note>
          <note>
            Vi lade ner rösterna, precis som Centern gjorde.
          </note>
          <note>
            Fru talman! Ungefär en tredjedel av statens utgifter täcks i
            år med nya statslån. Drygt hälften av dessa lån går till att täcka
            statens räntekostnader för tidigare lån. Internationellt sett
            finns det knappast någon motsvarighet till den kraftiga svenska
            skuldökningen under de senaste åren. År 1990 var den 45 % av BNP.
          </note>
          <note>
            Nu närmar vi oss 100 %.
          </note>
          <note>
            Det är en ohållbar situation som gör oss alla fattigare för varje
            dag som går. Ju längre det dröjer innan tillräckliga åtgärder
            sätts in, desto fattigare blir vi i framtiden. Går det riktigt
            illa kan vi hamna i den fattigdomsfälla där räntebetalningar stjäl
            frukterna av allt vårt arbete och slit.
          </note>
          <note>
            I det budgetförslag som regeringen nu lägger fram i riksdagen
            blir statens underskott drygt 243 miljarder kronor. Det är en
            förbättring i den meningen att skuldökningen minskar. Avsikten
            är att statsskulden inte skall öka fr.o.m. 1998, och nu sade Göran
            Persson 1997.
          </note>
          <note>
            Vi anser att ytterligare besparingar och budgetförstärkningar
            kan göras redan nu. Vi räknar med att kunna lägga fram en starkare
            budget den 25 januari.
          </note>
          <note>
            Därigenom bör statens räntekostnader och det allmänna ränteläget
            snabbare kunna minskas till rimligare nivåer än vad vi upplever
            i dag.
          </note>
          <note>
            Efter en första snabbgranskning av regeringens budgetförslag
            är vi i Miljöpartiet de gröna djupt bekymrade över inriktningen
            på regeringens politik.
          </note>
          <note>
            Förslagen till besparingar i socialförsäkringarna, folkpensionerna
            och barnbidragen drabbar särskilt dem med låga inkomster. Det
            är just de grupper som redan i dag har råkat värst ut. Frågan
            är om inte dessa förslag är ett tecken på ett begynnande socialt
            haveri för det socialdemokratiska partiet.
          </note>
          <note>
            Åtstramningar som slår hårt mot låginkomsttagare slår också hårt
            mot möjligheterna till återhämtning för den inhemska ekonomin.
            De är de som har lägre inkomster som är mest benägna att öka sin
            konsumtion eftersom de har mest eftersatta behov. De som tjänar
            bättre är mer benägna att öka sitt sparande eftersom det är uppenbart
            att staten i framtiden inte kan ge dem lika bra pensioner, sjukpenning,
            föräldraförsäkring m.m. Därför misstänker vi att regeringens bedömning
            att konsumtionen skall öka kommer på skam om vi inte kan lossa
            på tumskruvarna för låginkomsttagarna.
          </note>
          <note>
            Vi i Miljöpartiet de gröna har tidigare lagt fram flera förslag
            som innebär att låginkomsttagarna undantas från besparingar och
            att de som tjänar bättre i stället får mindre statliga bidrag.
            Vi föreslår bl.a. ett s.k. brutet tak i socialförsäkringssystemen.
            Det innebär att ersättningsnivån på 80 % för låginkomsttagare
            bibehålls men att den sänks till 40 % för den del av inkomsten
            som överstiger en viss brytpunkt. I vårt konkreta förslag ligger
            den på 244 000 kronor per år.
          </note>
          <note>
            Det ger en rejäl besparing i statsbudgeten på 4,5 miljarder kronor.
          </note>
          <note>
            Varför vill ni sänka ersättningsnivån från 80 % till
          </note>
          <note>
            75 % för dem som har det allra sämst, Göran Persson?
          </note>
          <note>
            Varför kan vi inte i stället sänka mer för dem som har högre
            inkomster och därmed betydligt bättre möjligheter att klara sig?
            De har dessutom sparat mer.
          </note>
          <note>
            Det är samma sak med barnbidraget. Där föreslår regeringen en
            generell sänkning med 125 kronor per barn och månad för alla.
            Vi föreslår i stället en höjning med 250 kronor och att barnbidraget
            samtidigt beskattas. Det betyder en sänkning av barnbidraget med
            ca 60 kronor för normalinkomsttagaren som enbart betalar kommunal
            skatt men betydligt mer för höginkomsttagaren som även betalar
            statlig skatt. För de föräldrar som har mycket låga inkomster,
            t.ex.
          </note>
          <note>
            studerande, blir det en välbehövlig real höjning.
          </note>
          <note>
            Besparingen för statskassan beräknas till drygt 2
          </note>
          <note>
            miljarder. Det kan jämföras med regeringens generella sänkning
            som ger 1,3 miljarder, vad jag har kunnat utläsa. Är det inte
            dags för regeringen att nu vända sig till Miljöpartiet för att
            uppnå en socialt och ekonomiskt hedervärd kompromiss?
          </note>
          <note>
            Förändringarna i statens budget måste också göras så att en långsiktigt
            bättre resurshushållning uppnås.
          </note>
          <note>
            Endast därigenom kan välståndet på sikt bibehållas.
          </note>
          <note>
            Miljöstörningar innebär undantagslöst försämrad resurshushållning.
          </note>
          <note>
            Försurningen minskar tillgången och driver upp priset på råvara
            till skogsindustri, byggnation och energianvändning. Övergödning
            av kusterna vid Östersjön åstadkommer långsiktigt samma brister
            och fördyringar när det gäller fisket. Den ökande växthuseffekten
            medför långsiktiga klimatförändringar som hotar stora delar av
            världsekonomin. Allt detta är känt och erkänt av socialdemokraterna
            i olika sammanhang. Men i det nu framförda förslaget till ekonomisk
            politik syns det inte alls, snarare tvärtom.
          </note>
          <note>
            Denna budget är nog den sämsta miljöbudget jag hittills sett
            sedan jag började i rikspolitiken för cirka åtta år sedan. Jag
            upplever den som en krigsförklaring mot miljön, miljöarbetet och
            den ekologiska dimensionens ökande inflytande i politiken.
          </note>
          <note>
            Nerdragningarna på miljöområdet är mycket stora och helt omotiverade.
            Utlovade miljöinvesteringar och miljöskatter saknas. T.o.m. den
            satsning på 200
          </note>
          <note>
            miljoner för att förbättra inomhusmiljöer som fanns med i Perssonplanen,
            som antogs för bara några veckor sedan, och som är så viktig för
            att bekämpa allergier i skolor, dagis m.m., prutas med 75 miljoner,
            vad jag kan se. Satsningar på synnerligen kostsamma och miljöfientliga
            vägprojekt fortsätter med i stort sett oförminskad styrka.
          </note>
          <note>
            Allt detta betyder ökade kostnader på grund av tilltagande miljö-
            och resursförstöring. Persson hemfaller till att bygga upp en
            snabbt ökande miljöskuld.
          </note>
          <note>
            Det är som om den socialdemokratiska regeringen drabbats av en
            gigantisk minneslucka efter segerruset i höstas. Hela miljöansvaret
            är borta. Insikten om miljöns stora betydelse för ekonomin är
            borta. Tankar på gröna nationalräkenskaper är borta. I stället
            har miljöfrågorna förpassats till de marginaliserade särintressenas
            värld. Måste återställaren bli ännu en rad miljökatastrofer?
          </note>
          <note>
            En viktig poäng när det gäller koldioxidskatten är att den i
            högre grad än de höjda arbetsgivaravgifterna drabbar de exporterande
            industriföretag som nu gör stora vinster och upplever en verklig
            högkonjunktur. I
          </note>
          <note>
            motsvarande mån drabbar koldioxidskatten i mindre utsträckning
            än arbetsgivaravgifterna företag som producerar för inhemsk produktion,
            företag som fortfarande lever kvar i lågkonjunkturen. Det är ju
            dem vi måste få fart på för att få ner arbetslösheten och få balans
            i statens budget. Koldioxidskatt i stället för arbetsgivaravgift
            skulle minska den tilltagande tudelningen av svensk ekonomi.
          </note>
          <note>
            Vi kommer att förslå en skatteväxling med sänkta arbetsgivaravgifter
            och höjd koldioxidskatt i vår budgetmotion. Vi tror på att förnuftet
            skall segra till slut och hoppas därför fortfarande att det skall
            gå att bilda en majoritet i riksdagen för åtminstone något steg
            i den riktningen under våren. Det vore onekligen intressant att
            få veta vad Göran Persson tänker om en sådan skatteväxling i dag.
          </note>
          <note>
            En given besparing i den offentliga sektorn, som säkert många
            hade väntat sig i årets budget, gäller försvaret. Men det visar
            sig att det blir en ökning där, låt vara med enbart ca 700 000,
            men dock. En nerdragning med ett antal miljarder hade varit på
            sin plats. Här finns goda möjligheter att minska slöseriet i den
            offentliga sektorn för dem som brukar plädera för det.
          </note>
          <note>
            Varför, Göran Persson, skall vi tvingas låna mångmiljardbelopp
            i utlandet för att upprätta ett i förhållande till vår befolkning
            mycket omfattande militärt försvar?
          </note>
          <note>
            Fru talman! Vi i Miljöpartiet de gröna ser nu fram emot en spännande
            vårsession där vi hoppas kunna få riksdagen att förbättra åtskilliga
            punkter i regeringens budgetförslag för en bättre miljö, för större
            social rättvisa i besparingarna och för att stimulera en bättre
            tillväxt i näringslivet och ökad sysselsättning.
          </note>
          <note>
            Låt mig ställa en sista fråga till Göran Persson om arbetslösheten.
            Varför vägrar ni så konsekvent att sänka normalarbetstiden? Det
            skulle ju ge flera jobb, och det skulle ge större rättvisa på
            arbetsmarknaden.
          </note>
          <note>
            Vad har ni emot fler jobb och större rättvisa?
          </note>
          <note>
            (Applåder)
          </note>
          <note type="speaker">
            Anf. 11 MATS ODELL (kds):
          </note>
          <note>
            Fru talman! Så har då regeringen Carlssons första budget sett
            dagens ljus. Spänningen har varit stor.
          </note>
          <note>
            Skulle regeringen verkligen leverera den politik som ger det
            förtroende som får ned räntorna och som därmed får fart på hemmamarknaden
            och jobben? Jag vill gärna ge Göran Persson erkännandet att det
            visst är en kraftfull åstramning som läggs fram här i dag.
          </note>
          <note>
            Men huvudfrågan är: Räcker det med de besparingar som läggs fram?
            Svaret på den frågan måste, tyvärr, bli nej framför allt på grund
            av den i övrigt tillväxthämmande politik som regeringen bedriver.
          </note>
          <note>
            Problemet med den här budgeten är nämligen -
          </note>
          <note>
            förutom att besparingarna inte räcker - att den är full av motsägelser
            som vittnar om att regeringen helt enkelt saknar en långsiktig
            och konsistent ekonomisk strategi för att åstadkomma nya jobb
            i näringslivet och därmed tillräcklig tillväxt och budgetbalans.
          </note>
          <note>
            Profilen på budgetförstärkningarna är delvis orättfärdig. De
            ekonomiskt sämst ställda pensionärerna och barnfamiljer med många
            barn drabbas och får dra ett oproportionerligt stort lass. Även
            om alla får vara med och dra det här lasset får nämnda grupper
            ta en alldeles för stor del av bördan.
          </note>
          <note>
            Ytterligare ett exempel på felaktig fördelningspolitik är när
            regeringen plötsligt genom att ta bort karensdagen i sjukförsäkringen
            vill införa vad som i praktiken blir en ny och kostnadskrävande
            reform för oss som huvudsakligen är friska och arbetsföra. Detta
            skall finansieras genom sänkta ersättningsnivåer för dem som är
            sjuka under en längre tid, för de långtidssjuka. För oss kristdemokrater
            är det omvända det naturliga: ett visst mått av självrisk, ett
            högkostnadsskydd och en rimlig ersättning för den som blir långvarigt
            sjuk.
          </note>
          <note>
            Varför, Göran Persson, skall nu de långvarigt sjuka betala denna
            reform för oss som huvudsakligen är friska och arbetsföra? Det
            är en i alla avseenden felaktig, kontraproduktiv och fullständigt
            opåkallad reform.
          </note>
          <note>
            Den terräng som Sveriges ekonomi måste igenom för att komma i
            balans är numera känd, även för dem som valt att anträda färden
            blundande. Det är glädjande att även Vänsterpartiet nu börjar
            inse vart resan med Moder Svea borde gå. Men den karta som finansministern
            håller i ena handen är oroväckande gammal. Och den kompass som
            han har i andra handen visar käpprätt åt skogen.
          </note>
          <note>
            Utsikterna att nå det uppsatta målet - ekonomisk balans - blir
            inte bättre av att färden startas genom att sällskapet vrider
            klockan tillbaka och sedan tar sig ett oroväckande stort antal
            återställare enligt just det recept som sedan början av 70-talet
            har fått svensk ekonomi ur balans.
          </note>
          <note>
            Under det senaste året har vi fått en mängd positiva signaler
            i ekonomin - även om arbetslösheten fortfarande är alldeles för
            hög, med de allvarliga sociala följder som detta får för de arbetslösa
            och deras familjer.
          </note>
          <note>
            Utan tvekan befinner vi oss nu i en uppåtgående konjunktur. Det
            beror självklart på den internationella situationen men också,
            och inte minst, på de strukturella reformer som den förra regeringen
            genomförde och som skapade bättre förutsättningar för en optimal
            utdelning av den kommande högkonjunkturen.
          </note>
          <note>
            Sedan det socialdemokratiska regeringstillträdet har dock flera
            ideologiskt betingade åtgärder vidtagits som utan tvekan kommer
            att försämra förutsättningarna för en fortsatt uppgång och som
            faktiskt riskerar att bryta den här uppgången i förtid.
          </note>
          <note>
            Under hösten har man genomfört skattehöjningar om inte mindre
            än 50 miljarder kronor, varav ungefär
          </note>
          <note>
            30 miljarder kronor är direkt riktade mot arbete. Arbetsrätten
            har återställts, något som försvårar nyanställningar. Straffbeskattningen
            av riskvilligt kapital som satsas i företagen har återinförts.
            Kvittningsmöjligheterna för förluster i nystartad verksamhet har
            slopats osv. De ideologiska glasögonen har suttit verkligen fast
            på finansministerns näsa. Det är svårt, för att inte säga omöjligt,
            att se hur dessa beslut någonsin kommer att skapa nya jobb.
          </note>
          <note>
            Fru talman! När vi sedan kommer till de antaganden som regeringens
            prognoser för tillväxt vilar på är det sannerligen en stor och
            allomfattande optimism som har präglat sinnet. Man förutsätter
            sänkt sparkvot
          </note>
          <note>
            - från 8,5 % under 1994 till 4,9 % under 1996. Och hokus pokus
            möjliggörs då denna frikoppling av den privata konsumtionen från
            den disponibla inkomsten.
          </note>
          <note>
            Exempelvis får vissa barnfamiljer 1998 sänkt disponibel inkomst
            med upp till 10 %.
          </note>
          <note>
            Göran Persson är också bekymrad över det höga sparandet och vill
            att det skall minska. Men problemet, Göran Persson, är inte att
            vi sparar för mycket av de inkomster som vi har, utan problemet
            är de inkomster som vi inte har - det som det svenska folkhushållet
            har gått miste om på grund av decennier av felaktig ekonomisk
            politik.
          </note>
          <note>
            Varje svenskt hushåll skulle i år ha haft ungefär
          </note>
          <note>
            150 000 kr mer i inkomster om Sverige sedan 1970
          </note>
          <note>
            hade haft samma ekonomiska utveckling som resten av OECD-området
            haft. Sedan dess har land efter land passerat Sverige i inkomstligan.
          </note>
          <note>
            Den här utvecklingen har vi fått på grund av den tidigare förda
            ekonomiska politiken med ökade regleringar, en snabbare ökning
            av de offentliga utgifterna än jämförbara länder, ett stigande
            skattetryck, höga skattekilar, dåligt företagsklimat samt bristande
            konkurrens och valfrihet. Det är denna utveckling som vi i förra
            regeringen aktivt arbetade för att vända i syfte att skapa förutsättningar
            för en god och uthållig tillväxt. Nu vill ni återställa till det
            gamla.
          </note>
          <note>
            Fru talman! Intrycket av den budgetproposition som bordläggs
            i dag blir att det är fråga om ett motsägelsernas dokument. Den
            socialdemokratiska regeringens högra hand tycks knappast ha en
            aning om vad den vänstra sysslar med. Låt mig ta några exempel.
          </note>
          <note>
            När det gäller sysselsättningen har regeringen, som jag tidigare
            sade, genomfört en rad åtgärder som försämrar möjligheterna till
            nya jobb. Det här vill man nu kompensera genom dels en rad budgetfinanserierade
            arbetsmarknadspolitiska åtgärder, dels en omfattande skattesänkning,
            som flera talare här varit inne på, för dem som nyanställer registrerat
            arbetslösa. En skatterabatt på 7 miljarder kronor skall - hör
            och häpna! - ge 110 000 nya jobb. Det är en ganska intressant
            motsägelse. Göran Persson har ju först drivit igenom en höjning
            av skatter och avgifter på arbete med fyra gånger så mycket -
            alltså 30 miljarder kronor.
          </note>
          <note>
            Jag måste ställa en fråga till Göran Persson i dennes egenskap
            av f.d. skolminister: Om 7 miljarder kronor i sänkt skatt på arbete
            ger 110 000 nya jobb, hur många jobb försvinner då om skatten
            och avgifterna på arbete höjs med 30 miljarder kronor? Om vi gör
            samma antagande, dvs. att 7 miljarder kronor ger
          </note>
          <note>
            110 000 nya jobb, får jag vid en enkel överslagsberäkning fram
            att ungefär 450 000 jobb skulle försvinna. Detta kan vara något
            halsbrytande, men det ger i alla fall en indikation på att den
            ena handen inte vet vad den andra gör.
          </note>
          <note>
            Fru talman! Det är sannerligen inte lätt att se någon logik i
            den här samlade politiken. Vi kristdemokrater avser därför att
            senare återkomma i vårt budgetalternativ. Men jag kan redan nu
            konstatera att volymen på
          </note>
          <note>
            Göran Perssons samlade budgetförstärkningar är såväl otillräcklig
            som felbalanserad. En alltför stor andel utgörs av skattehöjningar.
            Åtstramningarna har en felaktig fördelningsprofil, även om alla
            drabbas. Vi kristdemokrater konstaterar också att flera av de
            besparingar som föreslås är, enligt vårt förmenande, direkt orättfärdiga.
            En alltför stor andel tas ut på de ekonomiskt sämst ställda pensionärerna
            och barnfamiljerna. Samtidigt dras biståndet till de allra fattigaste
            på vår jord ned på ett sätt som vi inte kan acceptera.
          </note>
          <note>
            Framtiden har inga lobbyister, sade Göran Persson. Fru talman!
            Vi kristdemokrater kommer att fortsätta att driva internationell
            solidaritet. Barnen i uländerna kommer tydligen att kräva allt
            kraftfullare lobbyister i denna kammare i framtiden.
          </note>
          <note>
            (Applåder)
          </note>
          <note type="speaker">
            Anf. 12 Finansminister GÖRAN PERSSON (s):
          </note>
          <note>
            Fru talman! Det är väl känt att det är svårt att förlora val.
            Jag har varit med om det. Alla ni som sitter här har väl också
            upplevt det. Det är särskilt svårt att förlora ett val för den
            som anser sig ha haft ansvar för politiken, därför att det trots
            allt är en betygsättning som väljarna har utdelat. Den bitterhet
            som man kan spåra i några av inläggen över att den socialdemokratiska
            regeringen nu gör vad tidigare regeringar borde ha gjort kan möjligen
            förklaras av det faktum att det är svårt att förlora ett val.
          </note>
          <note>
            Men låt mig säga på en gång att den kritik som formuleras i svepande
            termer om att vi inte skulle göra tillräckligt mycket, den tar
            jag gärna till mig.
          </note>
          <note>
            Lars Tobisson, Anne Wibble, Mats Odell, ni som påstår att regeringen
            inte sparar tillräckligt mycket, upp till bevis!
          </note>
          <note>
            Ni som dessutom kombinerar det påståendet med att vi har höjt
            skatterna för mycket, nåväl, ersätt skattehöjningarna med ytterligare
            besparingar! Men se till att det blir gjort senast vid det tillfälle
            då ni avlämnar era motioner. Ni skall inte smita undan en gång
            till.
          </note>
          <note>
            Det gjorde ni när ni satt i regeringsställning. Nu sitter ni
            i opposition, i en riksdag som verkar mer splittrad än någonsin.
            Smit inte den här gången, utan ta ansvar för det ni säger, om
            ni verkligen menar att vi borde spara mer! Se då till att förslagen
            redovisas.
          </note>
          <note>
            Jag ser fram emot, fru talman, den kraftfulla samling som Per-Ola
            Eriksson utlovade. Han skall i egenskap av finansutskottets vice
            ordförande nu samla de borgerliga, som under Per-Ola Erikssons
            ledning uppenbarligen skall lansera ett alternativ till regeringspolitiken.
            För att tala med en gammal folkpartiledares ord, Per-Ola Eriksson:
            Lycka till!
          </note>
          <note>
            Om Per-Ola Eriksson skall vara den som anslår tonen i det arbetet
            måste jag säga att jag blir något bekymrad, för maken till den
            hållningslöshet som han redovisade i talarstolen har jag svårt
            att se. Inget av det regeringen gör i form av besparingar fann
            nåd inför hans ögon. Det var fel, det var dråpslag, det var för
            litet.
          </note>
          <note>
            Sedan avslutade han med det magnifika konstaterandet att Centern
            konstruktivt skall pröva alla regeringens besparingsförslag, och
            så passade han på att smyga in, och dessutom samla den borgerliga
            oppositionen till ett alternativ. Det krävs, Per-Ola Eriksson,
            litet mer substans och litet mer av kraft och hållning om det
            skall vara möjligt att lansera det projektet.
          </note>
          <note>
            Men, som sagt var, försöka duger. Lycka till!
          </note>
          <note>
            Det har rests några frågor. Låt mig svara på ett par av dem.
            Jag tror att det var Lars Tobisson som frågade: Är Göran Persson
            nöjd med arbetslöshetstalet?
          </note>
          <note>
            Kommer LO att vara nöjd med arbetslöshetstalet?
          </note>
          <note>
            Lars Tobisson kunde retoriskt ha slungat frågan vidare ut i denna
            kammare och sagt: Är riksdagen nöjd med en arbetslöshet som 1998
            totalt fortfarande ligger kvar på uppemot 10 %? Fråga mig, fråga
            regeringen, fråga LO, fråga riksdagen - alla kommer att svara
            nej på frågan.
          </note>
          <note>
            Det finns något slags intellektuell låsning när vi nu diskuterar
            budgetförslaget. Den är av det slaget att man tycks betrakta det
            här som det enda som regeringen har möjlighet att göra under mandatperioden
            som ligger framför oss. Det vi redovisar i det här förslaget är
            att vi med de här åtgärderna, givet en måttlig tillväxt, givet
            ett försiktigt ränteantagande, enligt de kalkyler vi i dag förfogar
            över kommer att få en öppen arbetslöshet som ligger kvar över
            6 %, en total arbetslöshet som går under 10 %. Men är vi nöjda
            med det? Ingen i den här församlingen kommer att vara nöjd med
            det.
          </note>
          <note>
            Men om vi skall lyckas att pressa ned arbetslösheten ytterligare
            krävs det faktiskt också att vi får en avtalsrörelse i vår som
            fungerar och som tar sin del av ansvaret. Det krävs en riksdag
            som orkar fatta de svåra besluten, gärna med mer av besparingar,
            om man vill.
          </note>
          <note>
            Kommer vi dithän skapar vi oss i samma ögonblick ett ökat handlingsutrymme,
            ger ökad trovärdighet åt finanspolitiken och kan mycket lätt växla
            in på en högre tillväxtbana. Det redovisas också i den preliminära
            nationalbudgeten vad den resulterar i om vi når 3 % i tillväxt.
            Då handlar det om andra arbetslöshetstal, snabbare stabilisering
            av statsfinanserna och bättre utfall på i stort sett alla de komponenter
            vi mäter. Men det krävs att riksdagen klarar sitt, att parterna
            klarar sitt och att vi inte fastnar i något slags diskussion om
            att vi egentligen borde ha gjort något annat.
          </note>
          <note>
            Ingen är nöjd med en arbetslöshetssituation av det slag som redovisas
            i medelalternativet i den preliminära nationalbudgeten. Men det
            är icke regeringens enda möjlighet under mandatperioden. Och det
            är icke enbart regeringen som har ansvar för att landet tas ur
            krisen. Det är ett gemensamt ansvar för regering och riksdag och
            icke minst för arbetsmarknadens parter.
          </note>
          <note>
            Anne Wibble tog upp en diskussion om kommunerna. Låt mig säga
            att det kan tyckas som att hon där har en poäng. För övrigt vill
            jag säga att jag satte värde på att Anne Wibble uppskattar att
            vi har tagit krafttag.
          </note>
          <note>
            Den kommunala ekonomin, Anne Wibble, kommer att dömas av slutligt
            i kompletteringspropositionen i april, då regeringen också räknar
            med att presentera ett förslag till kostnadsutjämning och inkomstutjämning
            kommunerna emellan som kan accepteras av en riksdagsmajoritet.
          </note>
          <note>
            I det här sammanhanget har vi icke gjort någonting annat än att
            i de preliminära försörjningsbalanserna räkna ner den kommunala
            konsumtionen på sådant sätt att vi därigenom, innan vi har antagit
            kompletteringspropositionen, inte bidrar till någon ytterligare
            "push" uppåt i tillväxten.
          </note>
          <note>
            Till skillnad från tidigare kalkyler har vi räknat oerhört pessimistiskt
            och lågt på tillväxttalet. Vi hade kunnat sätta noll eller plus
            ett på kommunerna och sedan kommit tillbaka med de konkreta besluten
            i april månad. Men vi valde den här metoden. Hade vi satt noll
            hade tillväxten kunnat lyfta med ytterligare några tiondelar,
            hade vi satt plus ett med ytterligare några tiondelar.
          </note>
          <note>
            Men riksdagens behandling av besparingsbetinget avgör ju regeringens
            utrymme att ge den kommunala ekonomin det stöd som den behöver
            för att klara sin uppgift när det gäller vård, omsorg och utbildning.
          </note>
          <note>
            Orkar inte riksdagen ta hem besparingarna, har regeringen naturligtvis
            ett mindre utrymme i april månad för att stötta den kommunala
            sektorn. Detta återstår, och den frågan är härmed för kammaren
            redovisad.
          </note>
          <note>
            Det har tagits upp också en del andra frågeställningar som jag
            tycker skulle vara värda en ingående diskussion, men tiden medger
            det inte. Låt mig bara säga att de som tror att de insatser i
            form av inställningsstöd som vi gör för att nu fullt ut ta till
            vara konjunkturuppgången skulle på något sätt vara inkongruenta
            med den långsiktiga politiska inriktningen faktiskt inte har sett
            att det är fråga om en tidsbegränsad inriktning. De grundläggande
            skattehöjningarna ligger kvar, och våra stabiliserande åtgärder
            kommer att verka under perioden fram till 1998.
          </note>
          <note>
            Vi vill i nuvarande konjunkturläge med tanke på de kraftiga åtstramningar
            som vi rent allmänt gör gärna ge ett stöd till den som nyanställer,
            och det skall vara kraftfullt. Men vi räknar inte alls med att,
            som
          </note>
          <note>
            Mats Odell trodde, 7 miljarder ger 110 000 nya jobb.
          </note>
          <note>
            110 000 anställningar berörs av denna stödform, och det beräknas
            att detta skall motsvara 7 miljarder i budgethänseende. Att det
            skulle ge 110 000 tillkommande jobb är självfallet en total missuppfattning.
          </note>
          <note>
            Men den kan man naturligtvis ha överseende med med tanke på den
            korta inläsningstid som riksdagens ledamöter har haft.
          </note>
          <note>
            Det är viktigt för oss att säga att vi inte är nöjda med ett
            arbetslöshetstal som ser ut som det gör. Samtidigt är det viktigt
            att understryka att den frågan icke hanteras av riksdagen och
            regeringen ensamma. För detta krävs också parternas medverkan.
          </note>
          <note type="speaker">
            Anf. 13 LARS TOBISSON (m):
          </note>
          <note>
            Fru talman! Göran Persson är alldeles uppenbart stolt över vad
            han har åstadkommit i finansplanen, men känns det inte litet dåligt
            att inte kunna redovisa tillväxt över 3 % något år under konjunkturcykeln?
          </note>
          <note>
            Jag påminde om nedjusteringen från 3,4 % i novemberpropositionen.
            Jag skulle också ha kunnat gå tillbaka till den sista socialdemokratiska
            motionen under oppositionåren, från maj i år, där man uttalade
            sig om vad som skulle ske när man skulle komma i regeringsställning.
            Man ansåg sig då kunna utlova en produktionsökning om 4½ % år
            1995.
          </note>
          <note>
            Jag har nu förstått av finansministerns svar på min fråga att
            han inte är nöjd med den höga arbetslösheten. Jag skulle då vilja
            ställa min fråga så här: Kan en socialdemokratisk finansminister
            sitta kvar, om under de närmaste två åren den totala arbetslösheten
            ligger ett gott stycke över 10 % eller om den öppna arbetslösheten
            förblir över 6 %? Det var ju inte det som ställdes i utsikt när
            man före valet förklarade att man satt inne med kunskaper och
            färdigheter som snabbt skulle föra ned arbetslösheten till traditionellt
            låg nivå.
          </note>
          <note>
            Göran Persson vill helst inte debattera innehållet i den ekonomiska
            politiken. Han diskuterar inte den kritik och de farhågor som
            framförts från ansedda och rimligen opartiska bedömare som OECD
            och Moody´s. Man skall också komma ihåg att deras invändningar
            inte är beroende av om de till alla delar har förstått att uppfatta
            och uppskatta alla detaljer i den nu framlagda finansplanen. Deras
            oro gäller inte så mycket de närmaste åren som den tidpunkt -
            kanske
          </note>
          <note>
            1996 eller 1997 - då konjunkturen har toppats och vi går mot
            en ekonomisk försvagning med fortsatt mycket hög arbetslöshet
            och stort budgetunderskott.
          </note>
          <note>
            Jag har ju tidigare ifrågasatt antagandet att en sänkt sparkvot
            skulle hålla den privata konsumtionen uppe. En annan uppgift i
            finansplanen som förvånar mig är att regeringen räknar med en
            så liten förbättring av produktiviteten i näringslivet. Men som
            jag tidigare sagt är låg produktivitet enda chansen att förena
            långsam tillväxt med en åtminstone något minskad arbetslöshet.
          </note>
          <note>
            Finansministern svarade inte på min fråga om syftet med att slopa
            karensdagen är att med en ökad sjukfrånvaro skapa behov av flera
            anställda, alltså att försämra produktiviteten. Inser inte finansministern
            att vi i syfte att bevara och förbättra Sveriges konkurrenskraft
            bör ta till vara varje möjlighet att tvärtom förbättra produktiviteten,
            även om det skulle medföra, som skedde under de borgerliga åren,
            att viss dold arbetslöshet blir öppen?
          </note>
          <note>
            Vad förslaget om anställningsrabatten beträffar kan man konstatera
            att det inte precis har imponerat på de arbetsgivare som skall
            dra nytta av denna. De har ju överlag hänvisat till att det skulle
            ha varit mycket bättre om man avstått från de återställningar
            som har skett på arbetsrättens område.
          </note>
          <note>
            Trots att det här rör sig om en skattesänkning, är detta inte
            något som vi moderater förespråkar. I vårt budgetalternativ blir
            det en mera generell säkning av skatteuttaget, och den är permanent
            och inte bara tillfällig, något som Göran Persson nyss ville framställa
            som fördelaktigt.
          </note>
          <note>
            Göran Persson är stolt över att nu kunna redovisa besparingar.
            Jag vill därför be honom slå upp sidan 58
          </note>
          <note>
            i finansplanen. Av tabellen där kan man utläsa att mellan innevarande
            budgetår och tolvmånadersperioden 1995/96 ökar statens utgifter
            med 1 miljard medan statens inkomster under samma period stiger
            med
          </note>
          <note>
            38 miljarder. Det illustrerar att det socialdemokratiska saneringsprogrammet
            är framtungt bara i den meningen att man satsar på snabba skattehöjningar
            och andra återställningar. Syftet med denna uppläggning sägs vara
            att genomföra den nödvändiga saneringen av statsfinanserna på
            ett fördelningspolitiskt rättvist sätt, men återgången till högskattepolitik
            tillsammans med pågående återregleringar av arbetslivet får till
            följd att regeringen förstör existerande jobb och försvårar tillkomsten
            av nya. Självfallet bromsar detta tillväxten, inte minst inom
            den privata tjänstesektorn. Alla tycks nu inse att det är där
            som expansionen måste ske.
          </note>
          <note>
            Göran Persson förbigick min kritik mot tanken att socialisera
            småföretag med pensionspengar. Jag hade inte väntat mig något
            annat. Men är det inte skenheligt i överkant att bekymra sig för
            de mindre företagens försörjning med riskkapital sedan man just
            klippt till med kraftiga skattehöjningar på företagande och kapitalbildning
            i näringslivet? Tror verkligen Göran
          </note>
          <note>
            Persson - det är min stående fråga - att höjda skatter på sparande
            och företagande skall kunna leda till fler jobb ute i produktionen?
          </note>
          <note>
            Slutligen återkommer jag till statsministerns nyårslöften. Sådana
            brukar utmärkas av att vara förhastade, varför de snabbt överges.
            Den största insats som
          </note>
          <note>
            Göran Persson nu kan göra för att undanröja tvivlen på regeringens
            ekonomisk-politiska trovärdighet är faktiskt att dementera Ingvar
            Carlssons utfästelser att det härefter skall vara slut på alla
            obehagliga beslut.
          </note>
          <note>
            Jag fäste mig vid följande formulering i inledningen av finansplanen:
            "Regeringen kommer att följa utvecklingen noga och är beredd att
            vidta åtgärder för att saneringen av statsfinanserna skall lyckas
            och att förutsättningarna för ökad sysselsättning och minskad
            arbetslöshet upprätthålls." Är detta i själva verket,
          </note>
          <note>
            Göran Persson, den brasklapp som skall åberopas mot
          </note>
          <note>
            LO, när det senare visar sig att hittills presenterade åtgärder
            varit otillräckliga och fel avvägda? Kan det bli utgångspunkten
            för att socialdemokraterna omprövar och överger sin tillväxtbromsande
            och jobbförstörande politik?
          </note>
          <note type="speaker">
            Anf. 14 PER-OLA ERIKSSON (c):
          </note>
          <note>
            Fru talman! Jag skall börja med att ge Roy Ottosson rätt på en
            punkt: Det är riktigt att Miljöpartiet lade ned sina röster vid
            valet av statsminister. Men bäste
          </note>
          <note>
            Roy Ottosson! Man kommer inte ifrån att Miljöpartiet sade att
            det var bättre med en socialdemokratisk regering inom exempelvis
            miljöområdet än med fyrpartiregeringen.
          </note>
          <note>
            Man hade stora förväntningar på socialdemokraterna och pekade
            under hela valrörelsen 1994 ut just
          </note>
          <note>
            Ingvar Carlsson som en lämplig regeringsbildare. Nu ser vi vad
            det var värt på miljöområdet. Vad säger
          </note>
          <note>
            Miljöpartiet: Blev det bättre nu? Blev det en mera reforminriktad
            miljöpolitik? Svaret är enligt mitt sätt att se nej. Det tidigare
            så progressiva Miljödepartementet har nu reducerats till att bara
            syssla med neddragningar och åtstramningar och att lägga miljöarbetet
            i träda. Det var väl inte det som Roy Ottosson önskade av en ny
            regering.
          </note>
          <note>
            Göran Persson valde den enkla retoriken i sitt anförande. Det
            brukar ju Göran Persson ofta göra. Han sade att vi var bittra,
            och han kallade kritiken av regeringens politik för bitterhet.
            Det där är för enkelt,
          </note>
          <note>
            Göran Persson. I så fall var den tid då Göran Persson satt i
            opposition överfylld av inte så litet socialdemokratisk bitterhet.
          </note>
          <note>
            Göran Persson försöker ge sken av att bara han har förstått nödvändigheten
            av att få balans i statens finanser, hejda ökningen av statsskulden
            och att minska låneberoendet. Den som är i skuld är inte fri,
            sade
          </note>
          <note>
            Göran Persson. Jag säger inte emot Göran Persson på den punkten.
            Men nu vill regeringen ge sig ut på den internationella lånemarknaden
            och skuldsätta Sverige
          </note>
          <note>
            - inte låna hemma utan låna mer utomlands.
          </note>
          <note>
            Under slutet av 70-talet och början av 80-talet hette det från
            Socialdemokraterna att Sverige inte skulle göra sig beroende av
            de internationella bankirerna. Nu vill just Göran Persson att
            Sverige skall ta hjälp av de internationella bankirerna. Det som
            enligt
          </note>
          <note>
            Socialdemokraterna var fel förr är rätt nu. Det är ibland svårt
            att hänga med.
          </note>
          <note>
            Göran Persson har som finansminister ett viss inflytande inom
            banksektorn i Sverige. Jag vill återkomma till problemet med det
            höga ränteläget. Skattebetalarna har genom de statliga insatserna
            deltagit i arbetet med att rädda bl.a. Nordbanken. Tyvärr får
            svenska folket betala för finanskrisen en gång till på grund av
            det orimliga räntegapet i bankerna.
          </note>
          <note>
            Nordbanken är i dag en frisk bank med en kapitaltäckningsgrad
            som är långt utöver erforderliga 8 %.
          </note>
          <note>
            Enligt den senaste rörelserapporten från Nordbanken, som omfattar
            januari till september 1994, redovisar banken en kapitaltäckningsgrad
            på 11,3 % - vida överlägset de enligt lagen erforderliga 8 %.
            Det vore intressant om finansministern kunde beröra och redogöra
            för hur han ämnar utöva sitt statliga ägaransvar för Nordbanken
            så att banken medverkar till att räntan pressas ned. Ibland brukar
            Socialdemokraterna säga att de statliga företagen skall föregå
            med gott exempel. Vad vill Göran Persson göra åt detta viktiga
            område?
          </note>
          <note>
            Göran Persson varnar för att de som nu protesterar mot besparingar
            inte skall tas på allvar. Han avser med andra ord barnfamiljerna
            och de arbetslösa ungdomarna som nu saknar ekonomisk trygghet
            när den allmänna arbetslöshetsförsäkringen avskaffas. Under tiden
            1991-1994 var Socialdemokraterna inte sena med att livligt applådera
            de som demonstrerade mot besparingar och försämringar, t.ex. a-kassan.
            Då hade kritikerna och demonstranterna rätt. Nu har kritikerna
            devalverats till lobbyister. Mamman och småbarnsföräldern med
            två tre barn har blivit en lobbyist som man inte skall ta hänsyn
            till när de springer i riksdagens korridorer.
          </note>
          <note>
            I finansplanen på sidan 54 redovisar Göran Persson för att just
            två trebarnsföräldrarna är de som drabbas hårdast. Det är de som
            har svårast att få hushållskassan att gå ihop.
          </note>
          <note>
            Visst behövs det besparingar. Jag och vi från
          </note>
          <note>
            Centerns sida inser vikten av och kommer självklart att acceptera
            många av de besparingar som regeringen har föreslagit. Men, Göran
            Persson, man skall inte sätta in stöten mot de grupper som i dag
            har svårt att få hushållskassan att gå ihop och att få pengarna
            att räcka till.
          </note>
          <note>
            Göran Persson har försökt att göra ett nummer av min roll som
            vice ordförande i finansutskottet. Men hans anföranden tidigare
            i dag har gått ut på att regeringen skall få hjälp att få ordning
            på ekonomin. Hjälp regeringen genom att ställa upp, och hjälp
            regeringen att genomföra besparingar och att lägga fram alternativ.
            Denna vädjan om hjälp behöver Göran Persson.
          </note>
          <note>
            Jag tror att den tidigare trånande vänsterpartistiska
          </note>
          <note>
            Gudrun Schyman inte räcker till.
          </note>
          <note type="speaker">
            Anf. 15 ANNE WIBBLE (fp):
          </note>
          <note>
            Fru talman! Det var mycket fascinerande att höra
          </note>
          <note>
            Göran Persson uttala sig om kommunerna. Det var fascinerande
            men alldeles obegripligt. Det var tydligen en öm tå. Det mest
            begripliga var väl möjligen att kommunerna inte får veta något
            om hur mycket pengar de skall få för 1996 förrän senare under
            våren. Det är väl ingen hemlighet. Det har sagts många gånger
            tidigare.
          </note>
          <note>
            Men jag talade om 1995. Det är nu. Vi har från
          </note>
          <note>
            Folkpartiets sida under flera tillfällen under hösten försökt
            att få en diskussion med finansministern om
          </note>
          <note>
            1995. Kommunernas utgifter har redan nu ökat på grund av de skatter
            och andra pålagor Göran Persson har förelagt riksdagen och som
            riksdagen snällt har beslutat om. Det framgår också mycket tydligt
            i redovisningen från Kommunförbunden och i den reviderade nationalbudgeten
            att kommunernas utgifter för konsumtion ökar på grund av t.ex.
            de höjda arbetsgivaravgifterna men också pensionsavgifter och
            liknande som beslöts i höstas. Min fråga gällde, och diskussionen
            före och efter valet om vad Socialdemokraterna hade utlovat, inte
            om kommunerna skulle få mindre pengar. Det som många socialdemokratiska
            väljare har väntat sig är att kommunerna skulle få mera pengar.
            Det var det som Ingvar Carlsson erkände var en viktig faktor i
            den socialdemokratiska valsegern.
          </note>
          <note>
            Många har fått det intrycket. Nu säger Göran Persson indirekt
            att det är inte nog med en minskning av pengarna. Om riksdagen
            inte accepterar alla de besparingsförslag som har lagts fram nu,
            får väl Göran Persson ta de pengar som fattas från kommunerna.
            Det låter som ett indirekt hot att ytterligare ta pengar från
            kommunerna. Jag tycker att det vore på sin plats att
          </note>
          <note>
            Göran Persson ville ta tillfället i akt att klarlägga vad som
            gäller i fråga om ekonomiska villkor för kommunerna. De är en
            oerhört väsentlig del av det svenska samhället och svarar för
            en mycket betydande omfattning av den faktiska grundläggande välfärdspolitiken
            för de enskilda hushållen. Att inte vare sig hushållen eller kommunalt
            engagerade politiker skall veta något om förutsättningarna strider
            mot all rim och reson.
          </note>
          <note>
            Jag frågade Göran Persson om han ville försäkra riksdagen att
            om det skulle behövas för att stabilisera statsskulden skulle
            han vara beredd att återkomma med nya besparingsförslag. Det är
            klart att denna fråga har en vikt mot bakgrund av statsministerns
            och
          </note>
          <note>
            LO:s uttalande om att det inte skall bli några fler besparingar
            under denna mandatperiod. Jag vill veta om finansministern står
            fast vid det som sägs i finansplanen, nämligen att skulden måste
            stabiliseras och därefter gärna minska skuldkvoten. Det handlar
            inte om att någon tycker eller inte tycker att vi skall spara
            mer eller mindre. Som Göran Persson själv anförde i ett ganska
            kraftfullt inledningsanförande om vikten av att inte låna, handlar
            detta om att vi faktiskt måste göra det. Där vill jag tolka finansplanen
            positivt, så till vida att Göran Persson är beredd att återkomma
            om det behövs fler besparingar. Då måste han dementera statsministerns
            uttalande. Detta skapar betydande oro.
          </note>
          <note>
            Fru talman! Den viktigaste frågan är ändå jobben. Det allvarliga
            läge som nu regeringen själv erkänner att man bidrar till, är
            att efter denna mandatperiod räknar man med att 10 % av arbetskraften
            kommer att vara utan jobb. Det är en sak att Göran Persson säger
            att han inte är nöjd med utvecklingen. Det får vi verkligen hoppas
            att han inte är. Men han sitter som ansvarig minister. Han måste
            ju göra något. Den intressanta frågeställningen är följande. Han
            ser att dessa tendenserna finns i prognoserna, och han är inte
            nöjd med utvecklingen. Nåväl. Men sedan då? Sedan sitter han med
            armarna i kors och säger att det inte går eller är för svårt,
            eller så säger han att vi måste vänta på avtalsrörelsen för att
            sedan kanske göra något. Jag tror att detta är en alldeles felaktig
            strategi. Därigenom riskerar man ju att medverka till ökad osäkerhet,
            som är det mest störande som vi kan ha för den svenska ekonomins
            utveckling.
          </note>
          <note>
            Det jag efterfrågar är att finansministern, i de propositioner
            som han lägger fram för riksdagens beslutsfattande, talar om vilka
            beslut som han tycker att vi skall fatta här i riksdagen för att
            nå en utveckling som är positiv för arbetsmarknaden och som skapar
            många nya jobb. Från Folkpartiets sida kommer vi att lägga fram
            omfattande förslag på den politik som vi menar behövs för att
            få fram alla de nya jobben.
          </note>
          <note>
            Fru talman! Eftersom Göran Persson är så missnöjd med sin egen
            politik och dess resultat vore det mest optimistiska att få en
            konstruktiv diskussion om
          </note>
          <note>
            Folkpartiets förslag om bättre villkor för företagande och företagare.
            Det är nämligen det som är nödvändigt för att få fram de nya jobben.
          </note>
          <note type="speaker">
            Anf. 16 GUDRUN SCHYMAN (v):
          </note>
          <note>
            Fru talman! Jag tänker hålla mig till några fler rader i budgetpropositionen
            än tidigare.
          </note>
          <note>
            Vänsterpartiet är i stort överens med regeringen om inriktningen
            av den ekonomiska politiken. Vi är överens om målet för statsskuldens
            stabilisering. Men vi vill också den här gången ha en helhetsuppgörelse
            om budgeten. Vi vill också ha en långsiktig uppgörelse eftersom
            vi är övertygade om att ett stabilt samarbete mellan regeringen
            och Vänsterpartiet, under hela mandatperioden, kan ge just de
            fasta spelregler som naturligtvis företag, men kanske framför
            allt enskilda individer, behöver. Vi alla måste veta hur det skall
            bli framöver med såväl barnbidrag och skatter som pensioner. Vi
            alla måste kunna planera vår ekonomi.
          </note>
          <note>
            Hoppande majoriteter i riksdagen skadar ekonomin och förtroendet
            för riksdagen långsiktigt, även om det tillfälligt kan rädda enskilda
            förslag.
          </note>
          <note>
            Vi i Vänsterpartiet är därför beredda att återigen sätta oss
            i samtal med regeringen för att söka konstruktiva lösningar. Vi
            tycker oss ha bra erfarenheter.
          </note>
          <note>
            Kortsiktigt gäller det besparingarna inom familjepolitiken. Men
            också mer långsiktiga framtidsfrågor måste få sin lösning under
            mandatperioden. Jag tänker då på arbetstidsfrågan och frågan om
            skatteväxling.
          </note>
          <note>
            Långsiktigt måste vi nog diskutera ett nytt enhetligt socialförsäkringssystem
            som är heltäckande, lättbegripligt och hållbart.
          </note>
          <note>
            Den viktigaste delen i budgeten gäller arbetslöshetsbekämpningen.
            Vi anser att målet måste sättas högre; det bör vara närmare 5
            % än 6 % år 1998. Vi ser positivt på att vi fått gehör för en
            omläggning av arbetsmarknadspolitiken, en omläggning som betyder
            att vi går från passiva åtgärder till aktiva. Det är bra att regeringen
            satsar på att få in arbetslösa i ordinarie arbeten och i utbildning.
            Det är bra att långtidsarbetslösa prioriteras genom rekryteringsstöd
            och att nyanställningar prioriteras genom reducering av de sociala
            avgifterna. Naturligtvis finns det tveksamheter till enskilda
            förslag, men inte heller vi i Vänsterpartiet har hunnit läsa igenom
            allt.
          </note>
          <note>
            Vi är fortfarande helt övertygade om att ekonomin i stort och
            både arbetande och arbetslösa skulle ha mycket att vinna på sex
            timmars arbetsdag. Vi ser alltså fram emot den utredning som nu
            kommer.
          </note>
          <note>
            De flesta nya jobben måste förmodligen skapas inom den privata
            sektorn, men det är också nödvändigt att stödja kommunala arbeten.
            Över 40 000
          </note>
          <note>
            kommunanställda är uppsagda och går på utbildning.
          </note>
          <note>
            Vi har föreslagit ytterligare förstärkningar till den kommunala
            sektorn genom en kommunakut för att stoppa uppsägningar. Det handlar
            om att försvara kvaliteten i verksamheterna och det handlar om
            att försvara kvinnojobben - det är inte minst viktigt.
          </note>
          <note>
            Vad vi i Vänsterpartiet nästan helt och hållet saknar är satsningar
            på miljöområdet. Vi vill inte se några som helst nedskärningar
            på vare sig miljöforskning, stöd till miljön i Östeuropa, insatser
            för Östersjön, avfallsforskning eller någonting annat. Tvärtom,
            Göran Persson, här behövs ökade satsningar! Vi vet att sådana
            anslag skapar gröna jobb, något som vi alla faktiskt vill ha.
          </note>
          <note>
            Det positiva i budgeten är förslaget om 30 % för miljöinvesteringar.
            Det är ett bra förslag. Det är också ett "barn" av en av de överenskommelser
            som Vänsterpartiet och regeringen träffade i höstas.
          </note>
          <note>
            Sammanfattningsvis kan man säga att vi i Vänsterpartiet i stort
            är eniga med regeringen om inriktningen men att vi anser att arbetslösheten
            måste ned mer. Vi anser att fördelningspolitiken måste vara skarpare.
            Det kräver ungefär 6,5 miljarder mer i skatte- och avgiftshöjningar
            på höginkomsttagare, banker osv. Kommunerna, skolan, omsorgen
            och vården måste få ett ökat utrymme. Miljöprofilen måste vara
            skarpare och det måste finnas fler konkreta förslag för att främja
            jämställdheten. Det är litet dåligt bevänt med det - jag riktar
            mig till jämställdhetsministern som sitter här.
          </note>
          <note>
            Vår signal från Vänsterpartiet till Göran Persson och regeringen
            är helt klar: Undvik tuvhoppning! Låt oss ta ett gemensamt helhetsgrepp,
            så kan vi klara budgetförstärkningar med ytterligare 20 miljarder.
          </note>
          <note>
            Detta, Per-Ola Eriksson, är inte fråga om något trånande, utan
            det handlar om att vi faktiskt tycker att valresultatet också
            skall omsättas i praktisk politik.
          </note>
          <note>
            Det var Vänstern som vann valet. Väljarna har gett sitt besked:
            Den borgerliga politiken var inte bra. Nu vill man ha något annat.
            Tillsammans kan Vänsterns partier också åstadkomma detta nödvändiga,
            som innebär ordning på både finanserna och jobben.
          </note>
          <note type="speaker">
            Anf. 17 ROY OTTOSSON (mp):
          </note>
          <note>
            Fru talman! Per-Ola Eriksson verkar ha fallit offer för sin egen
            mytbildning. Jag ber att få sakupplysa litet mer.
          </note>
          <note>
            I valrörelsen sade Miljöpartiet nej till en moderatledd fyrpartiregering,
            en regering som vi såg bl.a.
          </note>
          <note>
            raserade miljöpolitiken under tre år. Vi arbetade sedan för att
            få en blocköverskridande regering. Och jag beklagar Per-Ola Erikssons
            lögner på denna punkt.
          </note>
          <note>
            Vi i Miljöpartiet de gröna är överens med regeringen om balansen
            vad gäller besparingar och skatter; dessa bör vara ungefär lika.
          </note>
          <note>
            Vi har höga ambitioner vad gäller den totala nivån. Och vi är
            inte nöjda med åtgärderna mot arbetslösheten. Vi är övertygade
            om att det, om vi kunde få till stånd en skatteväxling med sänkta
            arbetsgivaravgifter och höjd koldioxidskatt, kommer att ge åtskilliga
            nya jobb, dels därför att den del av näringslivet som producerar
            för inhemsk konsumtion därigenom får lättnader, dels därför att
            den exportindustri som nu gör mycket stora vinster får något högre
            skatt, men som också kan betala den. Då får vi bättre fart på
            hjulen i svensk ekonomi totalt sett. Det ger jobb och bättre budgetbalans.
          </note>
          <note>
            Dessutom ger det mindre miljöskador, och det ger bättre ekonomi
            för framtiden. Det finns ju ingen motsättning mellan miljö och
            ekonomi, utan miljön är en förutsättning för ekonomin. Därför
            måste dessa långsiktiga frågor lyftas fram mer.
          </note>
          <note>
            Vi anser att en arbetsdelning, genom sänkt arbetstid, bör komma
            nu; det bör inte väntas med. Det som nu händer är att detta förslag
            kommer att drivas fram inom vissa branscher där exportindustrin
            är dominerande och där man i dag har god lönsamhet. På en del
            håll råder redan betydligt kortare arbetstid än 40 timmar i veckan.
            Det skapar ökande orättvisor på arbetsmarknaden; det är sociala
            orättvisor. Inom de närmaste åren kommer detta därför självfallet
            upp på ett eller annat sätt.
          </note>
          <note>
            Det är bättre att vi här i riksdagen beslutar att sänka normalarbetstiden,
            som riktlinje för arbetsmarknadens parter, och på det sättet får
            fram flera jobb snabbare och uppnår en större social rättvisa.
          </note>
          <note>
            Jag kan inte låta bli att kommentera EU-
          </note>
          <note>
            medlemskapet. Det skulle ju ge lägre räntor och ekonomiskt uppsving.
            Vad blev det? Jo, det blev en budgetförsvagning och bibehållna
            räntor. Det var ett galet beslut. Tyvärr är det fattat. Nu gäller
            det att göra bästa möjliga av det hela. Vi tycker att det är fel
            att finansiera medlemsavgiften genom att beskatta arbete ytterligare.
            Det försämrar miljön och ger färre arbetstillfällen. Vi måste
            se över detta igen.
          </note>
          <note>
            Jag måste ta upp en sak som jag tog upp i mitt tidigare anförande.
            Det gäller väganslagen. Även en och annan betongpolitiker borde
            inse att det är något tokigt med att satsa ungefär 60 miljarder
            på främst motorvägar och andra större vägar under den närmaste
            tioårsperioden. Den ekonomiska nyttan av stora vägbyggen i detta
            vägland har gång på gång visat sig vara liten eller obefintlig.
            Dessutom överskrider Vägverket regelmässigt sina kalkyler, med
            i genomsnitt
          </note>
          <note>
            80 %. Vi ser nu hur den brittiska regeringen tvingas till helomvändning
            efter tio år av vägutbyggnader av just denna typ. Ringleder, kringleder,
            motorvägar och andra överdimensionerade vägar kostar fruktansvärt
            mycket pengar. De ger sedan ökad biltrafik, minskad framkomlighet,
            ökad miljöförstöring, sämre järnvägsoch kollektivtrafik och i
            slutänden en kolossal resursförstöring. Det måste anses vara direkt
            ekonomiskt oansvarigt att med statens nuvarande gigantiska underskott
            satsa åtskilliga tiotals miljarder kronor på sådana destruktiva
            projekt.
          </note>
          <note>
            Låt oss slippa alla dessa lånepengar, Göran Persson. Skär ner
            på dessa onödiga, resursförstörande väganslag.
          </note>
          <note>
            Slutligen: Räntorna måste ned. Det kan vi bara uppnå genom en
            långsiktigt hållbar ekonomisk politik.
          </note>
          <note>
            I en sådan kan man aldrig bortse från miljön. Där ser vi vår
            kanske största uppgift under våren.
          </note>
          <note type="speaker">
            Anf. 18 MATS ODELL (kds):
          </note>
          <note>
            Fru talman! Jag frågade Göran Persson förut varför han nu vill
            genomföra denna onödiga, kontraproduktiva och opåkallade reform
            för oss som har jobb och vanligtvis är friska och som skall finansieras
            av dem som är långvarigt sjuka. Han svarade inte på det.
          </note>
          <note>
            Sänkningen av ersättningsnivån för de långvarigt sjuka är en
            fullständigt onödig reform som smygs in i det som skulle vara
            ett besparingspaket.
          </note>
          <note>
            Gudrun Schyman talade om behovet av etik och moral för att ekonomin
            skall fungera. Jag håller med henne om det. Mot den bakgrunden
            vill jag också fråga Göran Persson: Varför har regeringen rensat
            ut alla de skrivningar och formuleringar i finansplanen som pekar
            på betydelsen av att det finns en gemensam etik i samhället för
            att också ekonomin skall fungera?
          </note>
          <note>
            Nobelpristagaren Douglas C. North har ju utvecklat detta mycket
            noggrant och pekat på betydelsen av institutionernas sätt att
            fungera, människors rättsuppfattning, moral osv. Varför är detta
            nu borta ur finansplanen? Är det inte tvärtom så att vi skulle
            behöva mer av diskussioner om detta för att stärka fundamentet
            för en långsiktig och god hållbar ekonomisk utveckling?
          </note>
          <note>
            Det är känt att det är svårt att förlora val, sade Göran Persson,
            mycket riktigt. Detta är mycket intressant. En valseger kan också
            vara en pyrrusseger, Göran Persson, särskilt om man kanske har
            vunnit valet på litet dubiösa villkor. Det var knappast på några
            löften om kraftfulla besparingar och nedskärningar i medborgarnas
            köpkraft som ni socialdemokrater vann valet. Noga räknat var det
            precis tvärtom. Ni byggde upp ert överlägsna opinionsläge genom
            att vara emot de besparingar som den förra regeringen förde fram
            i denna kammare. Ni har i denna kammare röstat emot besparingsförslag
            på inte mindre än 61 miljarder kronor under förra mandatperioden.
            Dessutom fanns det gott om nya utgifter. När vi lade fram förslag
            om infrastrukturinvesteringar på 98 miljarder, då hade ni förslag
            på investeringar på nästan 200 miljarder, osv.
          </note>
          <note>
            Jag tycker nog att Göran Persson skall ta det litet försiktigt
            när han säger: Vi gör vad den gamla regeringen borde ha gjort.
            Det är verkligen att ta i, i överkant. Hur hade Göran Persson
            låtit här i dag om det varit den förra regeringen som hade lagt
            fram de förslag som nu ligger på riksdagens bord? Fundera en stund
            på det, Göran Persson. Göran Persson säger att det är riksdag
            och regering som har ett gemensamt ansvar för att ta landet ur
            krisen. Det var synd, fru talman, att socialdemokraterna inte
            under den förra mandatperioden lät den andan prägla livet i opposition.
            Tänk om Göran Persson hade funnits här under den förra mandatperioden,
            åtminstone med sin Perssonplan i handen. Då hade vi inte varit
            beroende av
          </note>
          <note>
            Ny demokrati. Då hade betydligt mer av besparingar kunnat genomföras.
            Jag tycker att Göran Persson skall fundera litet på det.
          </note>
          <note>
            Göran Persson tar i så det knakar när han talar om hållningslöshet
            från den gamla regeringens sida. Gå igenom protokollen från motsvarande
            tillfällen under den förra mandatperioden och läs vad som sades
            från den dåvarande oppositionen! Jag tror att Göran Persson då
            skall konstatera att dagens opposition är betydligt mera konstruktiv
            och beredd att åstadkomma en kraftfull sanering som är nödvändig
            för att föra landet till ekonomisk stabilitet och positiv utveckling.
          </note>
          <note>
            Roy Ottosson var mycket negativ till att samarbeta kring miljödelen
            i budgeten. Vi är självklart mycket negativa till de nedskärningar
            som görs på miljösidan.
          </note>
          <note>
            Men låt mig gärna säga att vi kristdemokrater, till skillnad
            från miljöpartiet, är fullt beredda till ett konstruktivt samarbete
            om möjligheterna till en skatteväxling för miljön och för jobben.
          </note>
          <note type="speaker">
            Anf. 19 Finansminister GÖRAN PERSSON (s):
          </note>
          <note>
            Fru talman! Låt mig allra först från debatten avföra den något
            illvilliga tolkningen av den Ekointervju som Ingvar Carlsson gav
            i mellandagarna. Ingvar
          </note>
          <note>
            Carlsson fick frågan om han trodde att statsskulden skulle stabiliseras
            med de åtgärder vi föreslog i budgetpropositionen. Ingvar Carlsson
            sade att hans bedömning var att det vi nu föreslår räcker. Det
            är en riktig bedömning. Det är också min bedömning. Det är regeringens
            bedömning. Det är finansplanens bedömning. De åtgärder vi nu föreslår
            räcker för att stabilisera statsskulden. Sedan säger vi - jag
            som finansminister - i finansplanen att vi tänker se till att
            statens finanser kommer i ett ordnat skick efter dessa år av fritt
            fall ända till förfall. Det är vårt uppdrag som vi har begärt
            av väljarna. Vi tänker se till så att det blir gjort. Därom råder
            ingen tvekan. Anne
          </note>
          <note>
            Wibbles klagan över beskedet till kommunerna var något märklig.
            Det var möjligen en blivande partiledares positionering. Jag förstår
            inte om hon tycker att vi ger kommunerna för mycket eller för
            litet pengar.
          </note>
          <note>
            Båda argumentationerna hade hon i sitt anförande.
          </note>
          <note>
            Mitt besked är: Kommunerna tänker vi ge besked i kompletteringspropositionen
            för avräkning rörande egenavgifter och andra politiska beslut
            i denna kammare. Detta har vi gjort upp med Kommunförbundet och
            Landstingsförbundet, och de har förklarat sig nöjda med en sådan
            ordning. I samband med det tänker vi också redovisa, både för
            1995, 1996 och för åren därefter, det kommunalekonomiska utrymmet.
          </note>
          <note>
            Vi har också ambitionen att klara ut de svåra frågor om inkomstutjämning
            och kostnadsutjämning som den gamla regeringen godhetsfullt överlät
            till den nya.
          </note>
          <note>
            Lars Tobisson hade en något märklig framtoning och återkom ständigt
            till det moderata patentreceptet:
          </note>
          <note>
            Sänk skatten. Men det har prövats, Lars Tobisson, med förfärande
            resultat för tillväxten, för arbetslösheten och för statsfinanserna.
            Ni har en tillväxtperiod bakom er som är negativ. Massarbetslöshetens
            skapande står skrivet på er panna. Statsskulden fördubblades under
            er period.
          </note>
          <note>
            Sänk skatten är det enda besked som ni har att komma med. Övertygar
            det ändock inte de 50 000
          </note>
          <note>
            småföretagare som gått i konkurs om er politiks fördärvlighet,
            så ta och tänk en gång till.
          </note>
          <note>
            Till Per-Ola Eriksson vill jag säga att jag inte står i talarstolen
            och vädjar om hjälp. Det är inte riktigt förenligt med min natur.
            Men jag inser att riksdagen skall hantera den proposition som
            regeringen lägger fram. Riksdagen har att se till att, om man
            avslår förslagen om besparingar, ersätta dem med någonting annat.
            Jag utgår ifrån att den process som kommer att ta form är en process
            där åtminstone de i riksdagen nu ingående partierna har kraft
            att rösta för sin egen politik och inte gör som ett saligen avsomnat
            parti och röstar mot sin egen politik. Om ni bara har den ryggraden,
            har det kuraget, finns det framför oss mycket goda utsikter för
            att regeringens politik går igenom i riksdagen. Sedan ser jag
            självklart mycket gärna att vi kan åstadkomma uppgörelser som
            skapar stabilitet och långsiktighet. Men besparingsbetinget skall
            tas hem, och det skall tas hem i riksdagen.
          </note>
          <note>
            Man kan inte som Mats Odell tala om att alla skrivningar av moral
            är borta i finansplanen. Det är inte sant. Även om det skulle
            vara sant att det moraliska saknades i form av skrivningar, så
            har vi en annan moral som vi ersatt det med: Vi försöker betala
            för de förmåner som vi kostar på oss. Den som slår sig för bröstet
            och säger att vi hade högre moral, vi som valde att låna till
            nya sociala reformer och introducerade dem månaderna före ett
            allmänt val och påstår att det är förenligt med hög politisk moral
            tycker jag faktiskt i grunden har missförstått uppdraget att se
            till att utgifter och inkomster går ihop.
          </note>
          <note>
            Säg inte att vi inte ställde upp under den föregående perioden.
            Tänk på krisuppgörelsen. När den gamla regeringens misslyckande
            med kronan var ett faktum, vem var det som gav den räddande handen
            för Sverige i ett internationellt krisläge? Det var den dåvarande
            oppositionen. Vem var det som gjorde pensionsuppgörelsen möjlig?
            Vem var det som såg till att EU-
          </note>
          <note>
            förhandlingarna togs hem på ett vettigt sätt i samförstånd över
            blockgränserna? Vem var det som såg till att finanskrisen hanterades
            i ett bekymmersamt läge på ett bra sätt? Det var självklart den
            dåvarande regeringen i samverkan med den dåvarande oppositionen.
          </note>
          <note>
            Glöm inte detta. Vi ansåg det vara investeringar av förtroendeskapande
            slag och bör rimligen på något sätt under den period som vi nu
            har framför oss kunna se motsvarande beteende från den nuvarande
            oppositionen.
          </note>
          <note>
            Det är inte att vädja om hjälp. Det är inte en vädjan om understöd.
            Det är bara en förhoppning om att ni som representerar andra partier
            än regeringspartiet skall stå för er politik och våga rösta för
            den i kammaren. Den ryggraden kan man begära av er, det är god
            moral.
          </note>
          <note>
            Nu överlämnas propositionen till riksdagen för behandling.
          </note>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            7 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1994/95:129 till konstitutionsutskottet
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1994/95:105 Förslag till tilläggsbudget till statsbudget för
            budgetåret 1994/95
          </note>
          <note>
            1994/95:133 Några frågor angående EG-domstolen
          </note>
          <note>
            Skrivelser
          </note>
          <note>
            1994/95:120 Miljön - Vårt gemensamma ansvar
          </note>
          <note>
            I Inriktningen av det miljöpolitiska arbetet
          </note>
          <note>
            II Redovisning av tillståndet i miljön
          </note>
          <note>
            1994/95:121 Forskning och försök rörande alternativ till burhållning
            av värphöns
          </note>
          <note>
            1994/95:131 Invandrar- och flyktingpolitiken
          </note>
          <note>
            1994/95:132 1994 års redogörelse för tillämpningen av lagen (1971:572)
            om särskild utlänningskontroll
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 23 december 1994
          </note>
          <note>
            1994/95:47 av Bo Lundgren (m) till statsminister
          </note>
          <note>
            Ingvar Carlsson (s) om nyföretagandet i den privata sektorn m.m.
          </note>
          <note>
            Interpellationen publiceras i bilaga som fogas till riksdagens
            snabbprotokoll tisdagen den 10 januari.
          </note>
          <note>
            10 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 3 januari
          </note>
          <note>
            1994/95:234 av Sten Andersson (m) till justitieministern om offentlighetsprincipen
          </note>
          <note>
            Frågan publiceras i bilaga som fogas till riksdagens snabbprotokoll
            tisdagen den 10 januari.
          </note>
          <note>
            11 § Kammaren åtskildes kl. 12.15.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
