<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--32</head>
          <docDate when="1994-11-30">1994-11-30</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------------
          </note>
          <note>
            1 § Meddelande om ändring i kammarens sammanträdesplan
          </note>
          <note>
            Talmannen meddelade att tidigare aviserat plenum fredagen den
            2 december kl. 9.00 för interpellationssvar var inställt. I stället
            skulle kammaren sammanträda för bordläggning kl. 14.00.
          </note>
          <note>
            Meddelande om samlad votering
          </note>
          <note>
            Talmannen meddelade att konstitutionsutskottets betänkanden KU10,
            KU20, KU13 och KU16, skatteutskottets betänkanden SkU2 och SkU3,
            justitieutskottets betänkanden JuU1, JuU2, JuU3 och JuU4, lagutskottets
            betänkande LU1, utrikesutskottets betänkande UU6, socialutskottets
            betänkanden SoU6
          </note>
          <note>
            och SoU11 samt kulturutskottets betänkanden KrU3
          </note>
          <note>
            och KrU4 skulle avgöras i ett sammanhang efter avslutad debatt.
          </note>
          <note>
            2 § Vissa datalagsfrågor, överklagande av Datainspektionens beslut
            i vissa ärenden
          </note>
          <note>
            Föredrogs konstitutionsutskottets betänkanden
          </note>
          <note>
            1994/95:KU10 Vissa datalagsfrågor (prop.
          </note>
          <note>
            1993/94:17) och
          </note>
          <note>
            1994/95:KU20 Överklagande av Datainspektionens beslut i vissa
            ärenden (prop. 1994/95:51).
          </note>
          <note>
            Talmannen meddelade att konstitutionsutskottets betänkanden KU10
            och KU20 skulle debatteras gemensamt.
          </note>
          <note type="speaker">
            Anf. 1 INGER RENÉ (m):
          </note>
          <note>
            Fru talman! När det gäller betänkande KU10 och
          </note>
          <note>
            KU20 är vi i utskottet överens om det mesta.
          </note>
          <note>
            Vi är överens om att föreslå en lagstiftning som gör det möjligt
            för regeringen att bemyndiga Datainspektionen att utfärda generella
            föreskrifter om personregister inom bestämda verksamheter.
          </note>
          <note>
            Vi är överens om att register som inrättas och förs i enlighet
            med sådana regler skall undantas från tillståndsplikten.
          </note>
          <note>
            Vi är överens om att skyldigheten att begära Datainspektionens
            yttrande för inrättande av dessa register avskaffas.
          </note>
          <note>
            Utskottets majoritet vill däremot inte följa propositionens förslag
            att besluta att Datainspektionens beslut enligt datalagen skall
            överklagas till allmän förvaltningsdomstol och inte, som i dag,
            till regeringen.
          </note>
          <note>
            Vi, folkpartister och moderater i utskottet, menar i likhet med
            förra årets proposition 1993/94:116, som hette Normgivningsfrågor
            på dataskyddsområdet, att
          </note>
          <note>
            Datainspektionens beslut bör överklagas till allmän förvaltningsdomstol.
            Detta sätt att hantera frågan ligger också i linje med det arbete
            som pågår sedan många år i regeringskansliet och som syftar till
            att minska regeringens befattning med förvaltningsärenden.
          </note>
          <note>
            Också den tidigare socialdemokratiska regeringen hade en bestämd
            målsättning, vilket man kan läsa i proposition 1990/91:60, att
            författningsregleringen skulle öka. Den politiska styrningen skall
            utövas genom att regering och riksdag fastställer normer och inte
            genom att regeringen agerar domstol i enskilda fall.
          </note>
          <note>
            Fru talman! För att fullfölja det arbete som den tidigare socialdemokratiska
            regeringen påbörjade och som den borgerliga regeringen har fortsatt
            med yrkar jag avslag på hemställans punkt 1 och bifall till reservationen.
            Om reservationen bifalls, behövs inte regeln om sekretess hos
            regeringen. Därför yrkar jag bifall också till reservationen i
            KU20.
          </note>
          <note type="speaker">
            Anf. 2 TONE TINGSGÅRD (s):
          </note>
          <note>
            Fru talman! Som Inger René just har påpekat är utskottet när
            det gäller betänkandena KU10 och KU20
          </note>
          <note>
            enigt så när som på en punkt.
          </note>
          <note>
            Majoriteten i utskottet vill att regeringen skall kvarstå som
            överklagningsinstans när det gäller register som en statlig myndighet
            har registeransvaret för.
          </note>
          <note>
            Det vill inte reservanterna.
          </note>
          <note>
            Frågan om hos vem man skall överklaga Datainspektionens beslut
            har diskuterats flera gånger tidigare, även vid datalagens tillkomst.
            Då angavs som ett av skälen till att beslut av Datainspektionen
            skulle överklagas hos regeringen att det kan finnas fall där det
            finns behov av en avvägning mot samhällsekonomiska intressen.
          </note>
          <note>
            I och med dagens beslut förs en mängd andra överklaganden bort
            från regeringens bord. Det är önskvärt med tanke på omfattningen
            av ärendena och regeringens arbetsbörda. Men majoriteten i utskottet
            menar att skälet från 1973, då datalagen instiftades, fortfarande
            är giltigt.
          </note>
          <note>
            Utskottsmajoriteten har pekat på ett uppmärksammat överklagande
            i somras över ett beslut av
          </note>
          <note>
            Datainspektionen. Det hade att göra med samkörning av personuppgifter
            från de allmänna försäkringskassorna. Avsikten med samkörningen
            var att försöka hitta en metod att hindra bidragsfusk. Lyckat
            eller inte, så var detta ändå något som kunde ha betydelse för
            samhällsekonomin och alltså mest lämpat för den politiska instansens
            bedömning.
          </note>
          <note>
            I somras föreskrev Datainspektionen att uppgifterna inte fick
            användas för kontrollverksamhet mot enskilda bidragstagare. Då
            biföll regeringen överklagandet och upphävde Datainspektionens
            föreskrift.
          </note>
          <note>
            Oavsett vad man tycker om innehållet och utgången i just detta
            speciella fall är det ändå rimligt att mena att regeringen skall
            vara överklagningsinstans i just denna typ av ärende.
          </note>
          <note>
            Fru talman! Mot denna korta bakgrund vill jag yrka bifall till
            utskottets hemställan och därmed avslag på reservationen. Det
            betyder att 25 § i datalagen skall ha den lydelse som framgår
            av bil. 2 till utskottets betänkande KU10 och att 9 § i sekretesslagen
            enligt utskottets betänkande KU20 skall följdändras i överensstämmelse
            med detta.
          </note>
          <note type="speaker">
            Anf. 3 INGER RENÉ (m) replik:
          </note>
          <note>
            Fru talman! I det beslut som regeringen fattade tidigt på hösten
            var det varken de statsfinansiella avvägningarna eller de samhällsmoraliska
            avvägningarna som låg i vågskålen utan enbart de legala avvägningarna
            och integritetsproblematiken. Dessa avvägningar kunde en förvaltningsdomstol
            göra med samma legalitet som regeringen, så det argument som
          </note>
          <note>
            Tove Tingsgård framför i ärendet faller.
          </note>
          <note>
            Jag yrkar fortfarande bifall till reservationen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            3 § Lagstiftningsprocessen m.m.
          </note>
          <note>
            Föredrogs konstitutionsutskottets betänkande
          </note>
          <note>
            1994/95:KU13 Lagstiftningsprocessen m.m.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            4 § Ordensväsendet
          </note>
          <note>
            Föredrogs konstitutionsutskottets betänkande
          </note>
          <note>
            1994/95:KU16 Ordensväsendet.
          </note>
          <note type="speaker">
            Anf. 4 BIRGER HAGÅRD (m):
          </note>
          <note>
            Fru talman! Det svenska ordensväsendet avskaffades i praktiken
            1975, i varje fall för svenska medborgare. Det hade länge varit
            uppenbart att det behövdes någon form av reformering av det officiella
            belöningssystemet. Däremot kom det som något av en chock, mot
            bakgrund av en skäligen dålig utredning, när man 1975 beslöt sig
            för att så totalt avskaffa det för svenska medborgare.
          </note>
          <note>
            Det blev snart också uppenbart att det behövdes någon form av
            reformerat officiellt belöningssystem.
          </note>
          <note>
            Därför har det också alltsedan 1986 varje år i denna riksdag
            förekommit motioner och förslag om att regeringen bör lägga fram
            ett förslag till ett nytt system för officiella belöningar.
          </note>
          <note>
            Det kan då vara intressant att se vad det finns för officiella
            belöningar som kan utdelas. När det gäller ordnarna är, som jag
            sade, det svenska ordensväsendet avskaffat. Det finns två ordnar
            kvar: Serafimerorden, som bara kan utdelas till utländska statschefer,
            samt dessutom Nordstjärneorden som i sin tur bara kan utdelas
            till utländska medborgare. Det är här det veritabla ordensregnet
            förekommer en gång om året. 200-
          </note>
          <note>
            300 utländska medborgare kommer i fråga för denna belöning.
          </note>
          <note>
            Serafimerorden kan bara utdelas till utländska statschefer. Serafimerriddarna
            får inte överstiga 32.
          </note>
          <note>
            Men den paradoxala situationen kan alltså inträffa i framtiden,
            att en drottning Victoria kan utdela Serafimerorden till en utländsk
            statschef utan att själv kunna få den.
          </note>
          <note>
            Svärdsorden som är avsedd för försvarsmakten och Vasaorden för
            allmänt gagneliga gärningar är bägge avskaffade.
          </note>
          <note>
            Hur ser det då ut på medaljsidan? Hans majestät konungen kan
            dela ut fem medaljer: Serafimermedaljen kan delas ut, mycket sparsamt,
            för samhällsgagnelig verksamhet. Hans majestät konungens medalj
            kan förekomma för framför allt hovet. Litterusmedaljen Litteris
            et artibus kan delas ut för litterära eller konstnärliga förtjänster
            till vanligtvis 4-6 personer årligen. Prins Eugen-medaljen för
            konstnärlig verksamhet delas ut till högst tre personer per år.
            Prins
          </note>
          <note>
            Carl-medaljen för humanitär verksamhet får maximum en person
            årligen.
          </note>
          <note>
            Vidare finns det också statliga medaljer som delas ut för nit
            och redlighet i rikets tjänst. De brukar förutsätta åtminstone
            30 år i statlig verksamhet. Utdelning sker relativt sparsamt.
          </note>
          <note>
            Illis quorum meruere labores för kulturella och vetenskapliga
            gärningar kan också delas ut, ett fåtal varje år.
          </note>
          <note>
            Medaljen för medborgerlig förtjänst tilldelades tidigare kommunala
            förtroendemän. Den kan nu också tilldelas andra. Det är bara ett
            fåtal om året som kommer i fråga.
          </note>
          <note>
            Sedan finns också Medaljen för berömliga gärningar, framför allt
            livräddande insatser. Den har delats ut 18 gånger sedan 1944.
          </note>
          <note>
            Det finns också en annan medalj, Medalj för omsorgsfull renvård.
            Den har delats ut två gånger under
          </note>
          <note>
            1980-talet.
          </note>
          <note>
            Detta är inte mycket. Det är ett ganska magert officiellt belöningssystem
            som vi har. Som vi också kan se är de svenska medborgarna totalt
            diskriminerade när det gäller ordnarna.
          </note>
          <note>
            Vid sidan av Irland och Schweiz är Sverige det enda land i Europa
            som har ett system av den här magra typen.
          </note>
          <note>
            Förvisso behövs det någon form av officiellt belöningssystem.
            På det här området liksom på så många andra områden skulle det
            behövts att man upprätthöll de gamla svenska traditionerna och
            inte så helhjärtat gick in för historielösheten.
          </note>
          <note>
            Vad mera är, fru talman, är att det faktiskt finns ett färdigt
            förslag till ett reformerat belöningssystem som ligger i Justitiedepartementets
            skrivbordslådor.
          </note>
          <note>
            Det är bara att plocka fram det och lägga fram det för riksdagen
            så att vi också kan komma i takt med andra civiliserade nationer.
            Inte minst när de internationella kontakterna så avsevärt fördjupas
            kan det vara av behov att vi inte mäler oss ut ur kretsen av andra
            nationer.
          </note>
          <note>
            Fru talman! Jag ber att få yrka bifall till reservationen i konstitutionsutskottets
            betänkande nr 16.
          </note>
          <note type="speaker">
            Anf. 5 BARBRO HIETALA NORDLUND (s):
          </note>
          <note>
            Fru talman! Som ny ledamot i riksdagen och i konstitutionsutskottet
            är jag både häpen och smått road av det engagemang och den aktivitet
            som denna fråga har väckt och fortfarande väcker här i riksdagen.
          </note>
          <note>
            Närmare 40 motioner och debatter har sedan 1970-
          </note>
          <note>
            talet och fram till dagens motioner behandlat frågor om det svenska
            ordensväsendet.
          </note>
          <note>
            Precis som tidigare är också dagens motioner av moderat ursprung.
            I KU:s betänkande behandlas fyra motioner. Samtliga avstyrks av
            utskottsmajoriteten.
          </note>
          <note>
            I motionerna yrkas bl.a. på en allmän översyn av det offentliga
            belönings- och ordensväsendet. Det finns också förslag om återinförande
            av ordnar för svenska medborgare och återupprättande av Vasaorden
            och Svärdsorden.
          </note>
          <note>
            Efter 1973 års beslut upphörde fr.o.m. 1975 utdelandet av svenska
            riddarordnar. Av fyra kungliga ordnar blev Serafimerorden och
            Nordstjärneorden kvar. De kvarvarande ordnarna har i dag karaktären
            av svenskt propagandamedel genom att de endast utdelas till utländska
            medborgare som har gjort insatser för Sverige och svenska intressen.
          </note>
          <note>
            Inför beslutet 1973 gjordes, såvitt jag kan bedöma, en rejäl
            översyn av ordens-, medaljs- och belöningssystemens utformning.
            Den reformering som därefter genomfördes rensade bort det värsta
            från ett system framsprunget ur ett föråldrat och odemokratiskt
            klasssamhälle.
          </note>
          <note>
            I reservationen från Moderaterna och Folkpartiet sägs att erfarenheterna
            visar att det finns behov av ett mer nyanserat offentligt belöningssystem.
          </note>
          <note>
            Fru talman! Jag konstaterar då att vi har olika erfarenheter
            och olika behov.
          </note>
          <note>
            Den nyansering som motionärerna efterlyser handlar om återinförande
            och återupprättande samt om grader, valörer och storlekar. Såväl
            i motionerna som i reservationen framhålls det - vilket också
            framgick av Birger Hagårds anförande i dag - att det kan ses som
            ett problem i internationella sammanhang att svenska medborgare
            inte omfattas av det inhemska ordensväsendet.
          </note>
          <note>
            Fru talman! Jag kan inte föreställa mig att vårt svenska förhållningssätt
            till ordensväsendet skall vara så svårförklarat i europeiska eller
            andra internationella kontakter.
          </note>
          <note>
            När vi nu kunde vinna gehör ute i Europa för det svenska snusets
            särställning kan vi säkert också få god acceptans för det svenska
            ordensväsendets regelsystem.
          </note>
          <note>
            Fru talman! Motionärer och reservanter förespråkar en utveckling
            av ett offentligt belöningssystem.
          </note>
          <note>
            Vanligtvis är jag en mycket varm anhängare av det offentliga
            ansvaret i samhället, men när det gäller medaljer och utmärkelser
            hävdar jag att utbudet är rikt och skiftande genom stiftelsers,
            föreningars och privata initiativ och resurser. Hjältar, snillen
            och hedervärda medborgare utnämns, koras och medaljeras ibland
          </note>
          <note>
            - som det kan tyckas - på löpande band.
          </note>
          <note>
            Människor har behov av och förtjänar också uppmärksamhet och
            uppskattning i sitt liv och i sin gärning. Vi borde ge varandra
            det litet oftare. Men ordnar och medaljer har endast kommit ett
            fåtal, ofta redan privilegierade människor i vårt samhälle till
            del.
          </note>
          <note>
            Fru talman! Jag yrkar bifall till hemställan i utskottets betänkande.
          </note>
          <note type="speaker">
            Anf. 6 BIRGER HAGÅRD (m) replik:
          </note>
          <note>
            Fru talman! Barbro Hietala Nordlund visar här upp en förvånande
            njugghet. Borde inte det officiella
          </note>
          <note>
            Sverige någon gång kunna kosta på sig att tala om för en människa
            att han eller hon under sin livstid har utfört en gärning som
            samhället uppskattar och som har betytt mycket för landet? Borde
            inte svenska medborgare kunna få komma i åtnjutande av det som
            utländska medborgare får komma i åtnjutande av?
          </note>
          <note>
            Varför denna diskriminering av svenska medborgare?
          </note>
          <note>
            Det är alldeles ovedersägligt att vi internationellt sett uppfattas
            som en aning underutvecklade i detta sammanhang. Jag kan försäkra
            Barbro Hietala Nordlund att det nog är rätt svårt att få förståelse
            för den svenska historielösheten, för den svenska njuggheten och
            för oviljan att över huvud taget ge något erkännande till personer
            som har utfört en gärning.
          </note>
          <note>
            I de gamla kommuniststaterna regnade det ju medaljer och ordnar
            över olika förtjänta partikoryféer.
          </note>
          <note>
            Barbro Hietala Nordlund kan inte finna många ställen i världen
            där det inte finns ett officiellt belöningssystem. Varför det?
            Jo, därför att det är ett billigt och effektivt sätt att honorera
            medborgare för de förtjänster som de har ådagalagt i olika sammanhang.
          </note>
          <note>
            Barbro Hietala Nordlund är häpen över engagemanget, säger hon.
            Det är alldeles uppenbart att det engagemang som visas i motionerna
            kommer från personer som menar att vi bör göra någonting för att
            belöna dem som har utfört goda gärningar på ett litet bättre sätt
            än att bara tacka dem för 30-40 års verksamhet genom att vid en
            fikastund utdela en klocka eller en plånbok. Man skulle kunna
            göra sådana här tillfällen litet mera högtidliga.
          </note>
          <note type="speaker">
            Anf. 7 BARBRO HIETALA NORDLUND (s)
          </note>
          <note>
            replik:
          </note>
          <note>
            Fru talman! Jag finner att det svenska ordensväsendet och medaljväsendet
            i dag har en rimlig proportion. Det föreligger inte någon motion
            om att ta bort möjligheterna att utdela ordnar och utmärkelser.
          </note>
          <note>
            Det finns alltså ett system som är reformerat och väl anpassat
            till dagens behov.
          </note>
          <note>
            Birger Hagård talade om historielösheten. Jag vill då bara hänvisa
            till historien när det gäller ordensväsendet. Det handlade mycket
            om att förhöja konungars glans. Osökt vill jag anföra vad arvsprinsessan
          </note>
          <note>
            Lovisa Ulrika skrev till sin bror Fredrik i Preussen i slutet
            av 1700-talet: Man är sysselsatt med ordnar - i landet Sverige
            alltså. De som ej är säkra på att få någon miste av ängslan lusten
            att äta och dricka.
          </note>
          <note>
            Det förs en diskussion om att svenskar är diskriminerade. Jag
            tror att detta är litet grand av en pseudodebatt. Folkflertalet
            går nog inte och när sådana tankar eller saknar lusten att äta
            och dricka för den sakens skull.
          </note>
          <note type="speaker">
            Anf. 8 BIRGER HAGÅRD (m) replik:
          </note>
          <note>
            Fru talman! Det är förvissa inte fråga om att ta bort ordensväsendet,
            Barbro Hietala Nordlund. Man kan inte ta bort det som inte finns,
            eller hur? Det finns inget ordensväsende för svenska medborgare.
            Alltså finns det ingenting att ta bort. Man skulle naturligtvis
            kunna ta bort det för de utländska medborgarna, men det vore kanske
            en dålig svensk propaganda.
          </note>
          <note>
            Det finns visserligen några medaljer, men det är inte ens ett
            tiotal om året som delas ut.
          </note>
          <note>
            Som sagt, det finns ett färdigt förslag till ett reformerat belöningssystem
            i Justitiedepartementets skrivbordslådor. Jag vill uppmana regeringen
            att plocka fram det förslaget. Det är ingen som har sagt att vi
            skall gå tillbaka till det gamla belöningssystemet. Men plocka
            fram det färdiga förslaget till ett nytt officiellt belöningssystem,
            så får vi titta på det!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            5 § Dubbelbeskattningsavtal med Frankrike avseende arv och gåva
          </note>
          <note>
            Föredrogs skatteutskottets betänkande
          </note>
          <note>
            1994/95:SkU2 Dubbelbeskattningsavtal med Frankrike avseende arv
            och gåva (prop. 1994/95:29).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            6 § Dubbelbeskattningsavtal med Amerikas
          </note>
          <note>
            Förenta Stater
          </note>
          <note>
            Föredrogs skatteutskottets betänkande
          </note>
          <note>
            1994/95:SkU3 Dubbelbeskattningsavtal med Amerikas Förenta Stater
            (prop. 1994/95:60).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            7 § Handläggning av ungdomsmål
          </note>
          <note>
            Föredrogs justitieutskottets betänkande
          </note>
          <note>
            1994/95:JuU1 Handläggning av ungdomsmål (prop.
          </note>
          <note>
            1994/95:12).
          </note>
          <note type="speaker">
            Anf. 9 GUN HELLSVIK (m):
          </note>
          <note>
            Fru talman! Vi vet alla att en av förutsättningarna för att mänsklig
            gemenskap skall fungera är att vi har något så när gemensamma
            normer och att vi också lever upp till dessa normer.
          </note>
          <note>
            Vi vet också alla hur viktigt det är att överföra normer till
            våra barn för att de skall kunna fungera i den mänskliga gemenskapen
            till sitt eget och andras bästa.
          </note>
          <note>
            Vi vet att bland förutsättningarna för att vi skall kunna överföra
            normer till våra barn finns kraven på att vi är snabba, tydliga
            och konsekventa i våra reaktioner när barnen inte följer de givna
            normerna.
          </note>
          <note>
            Dagens betänkande syftar till att förändra den svenska kriminalpolitiken
            så, att just dessa principer som vi i alla andra sammanhang inser
            vikten av också skall gälla för kriminalpolitiken när våra barn
            på ett något grövre sätt bryter mot givna normer, de normer som
            kommer till uttryck i den svenska straffrätten.
          </note>
          <note>
            Detta är ett första steg på förändringens väg. Det rör sig om
            förändringar som påverkar handläggningen av ungdomsmål. Kravet
            på snabbhet skall bl.a. uppfyllas genom att vi fastställer särskilda
            tidsfrister för förundersökning i mål där unga människor misstänks
            ha begått brott. Kravet på tydlighet skall bl.a. uppfyllas genom
            att domstolarna normalt skall avkunna domen i samband med huvudförhandlingen.
            Den unge skall få ett klart uttryck för kopplingen mellan rättegång,
            dom och det brott mot normer som den unge har gjort sig skyldig
            till.
          </note>
          <note>
            En annan viktig förändring är ökade krav på vårdnadshavarnas
            medverkan och närvaro i samband med förhör. Det skall över huvud
            taget ske ett medvetandegörande av föräldrarnas delaktighet i
            vad som händer med barnet och av deras betydelse för barnets fortsatta
            utveckling.
          </note>
          <note>
            Men dagens betänkande är bara ett första steg. Till grund för
            betänkandet ligger i första steget Ungdomsbrottskommitténs betänkande
            och därefter regeringens proposition, som följer de principer
            som Ungdomsbrottskommittén drog upp. I regeringens proposition
            pekas också på den fortsatta utvecklingen när det gäller utformningen
            av de påföljder som skall kunna komma i fråga när unga människor
            gör sig skyldiga till brott. Samma principer skall gälla för påföljderna
            som för själva handläggningen av ungdomsmål.
          </note>
          <note>
            Därför blir jag mycket besviken när jag nu noterar att även de
            som stod bakom Ungdomsbrottskommitténs betänkande börjar att "flumma
            till" den framtida inriktningen. En av dem som satt i Ungdomsbrottskommittén
            var Lars-Erik Lövdén. I Ungdomsbrottskommittén ställde han sig
            bakom att vi skulle utmönstra överlämnande till vård enligt socialtjänstlagen
            just för att skapa tydlighet och för att visa för de unga att
            när man gör sig skyldig till brott bestämmer domstolen påföljden.
            Man skall inte ges möjlighet att skylla på sina eventuella problem
            som en grund för brottet. I detta finns ingen motsättning mot
            att våra unga skall kunna få stöd och hjälp när de har problem.
          </note>
          <note>
            Men det måste stå klart för dem vilket som är en reaktion på
            brottet och vilket som är en reaktion på och en effekt av det
            sociala problemet eller problem av annat slag.
          </note>
          <note>
            I propositionen angavs inriktningen av den fortsatta beredningen
            av påföljderna. Här finns en viktig skiljelinje mellan majoriteten
            i utskottet och de fyra tidigare regeringspartierna. För vår del
            är det väsentligt att vi inte bara talar om tydlighet och konsekvens
            utan att vi även i dessa sammanhang lever upp till det som vi
            i alla andra sammanhang anser vara en självklarhet, när vi skall
            försöka att ge våra unga en bra start i livet.
          </note>
          <note>
            Med det anförda yrkar jag bifall till reservation 2, som är fogad
            till justitieutskottets betänkande 1.
          </note>
          <note type="speaker">
            Anf. 10 Andre vice talman GÖREL THURDIN (c):
          </note>
          <note>
            Fru talman! Det är inte särskilt ofta förekommande att vi som
            företräder olika partier i riksdagen har olika uppfattning i den
            här typen av etiska frågor. Det är egentligen inte så nu heller,
            för vi värnar alla våra barn och ungdomar. Vi vill alla ha ett
            rättssäkert samhälle. Vi vill egentligen inte ha våra ungdomar
            i fängelse alls om vi kan slippa det.
          </note>
          <note>
            När mina barn gick i skolan och vi föräldrar hade kontakt med
            polis och andra som arbetade särskilt med barn och ungdomar, fick
            vi vissa saker inpräntade i oss utifrån den erfarenhet som dessa
            människor hade. Det var att man aldrig får förringa allvaret i
            ett brott som begåtts, allvaret i en felaktig inställning till
            den som har begått ett brott, även om förseelsen i sig kan betraktas
            som ringa.
          </note>
          <note>
            Vi kan ta ett exempel. Ett barn snattar tuggummi, och ägaren
            kommer på det här barnet. Så säger ägaren: Det var ju bara tuggummi,
            så jag har överseende med vad du har gjort. Nästa gång kan det
            vara litet mer. Så har man överseende igen därför att det handlar
            om barn och ungdom. Så småningom är vi kanske inne på att man
            också ta en bil.
          </note>
          <note>
            Polisen och andra hade den erfarenheten att just detta att man
            från början inte visade barnet allvaret i förseelsen och tog kontakt
            med föräldrarna och bearbetade det hela när brottet var ringa
            gjorde att väldigt många från början fick en felaktig uppfattning
            i fråga om det fel de hade begått.
          </note>
          <note>
            Det är vi politiker som skall bestå samhället med ett signalverk,
            och jag tycker att det är väldigt viktigt att vi gör på ett så
            tydligt sätt som möjligt.
          </note>
          <note>
            Utifrån hur jag tycker att mina barn skulle ha behandlats om
            de hade begått ett allvarligt brott tycker jag att barn borde
            behandlas på samma sätt som äldre, som ju skulle ställas inför
            domstol i första hand. Men i förlängningen handlar det sedan om
            att domstolen tillsammans med socialtjänsten skall titta på vad
            som är lämpligt för den unga människan, vilken åtgärd som är lämplig.
            Då tycker jag att vi i alla fall får garantin att det i första
            hand inte är fängelse det handlar om, utan om en riktig åtgärd.
          </note>
          <note>
            Jag tycker att vi politiker har en skyldighet att ge tydliga
            signaler i samhället och leva upp till dem. Det är därför som
            jag har begärt ordet, och det är därför som vi i Centern yrkar
            bifall till reservation 2 i betänkandet och ställer oss bakom
            propositionen när det gäller handläggningen av ungdomsmål.
          </note>
          <note type="speaker">
            Anf. 11 SIW PERSSON (fp):
          </note>
          <note>
            Fru talman! Låt mig bara helt kort säga: Samhällets reaktion
            på ett utfört brott av en ung lagöverträdare är att en brottsling
            skall dömas till en påföljd av domstolen. Lika viktigt är det
            att socialtjänsten har ansvar för den som är ung men begår ett
            brott enligt de lagar som vi har, socialtjänstlagen samt lagen
            om vård av unga.
          </note>
          <note>
            Detta kunde vi tyvärr inte komma överens om i justitieutskottet.
            Vi i Folkpartiet anser att det är oerhört viktigt att det är domstolen
            som fäller utlåtandet.
          </note>
          <note>
            Det är därför som vi ställer oss bakom reservation 2.
          </note>
          <note>
            Därmed, fru talman, yrkar jag bifall till denna reservation.
          </note>
          <note type="speaker">
            Anf. 12 ALICE ÅSTRÖM (v):
          </note>
          <note>
            Fru talman! När vi skall debattera och fatta beslut med anledning
            av propositionen om handläggningen av ungdomsmål, gör vi det med
            den bakgrunden att ungdomsbrotten har ökat, att de har blivit
            grövre och att det framför allt har blivit fler våldsbrott. Det
            har riktats mer och mer kritik mot samhällets reaktioner, att
            de inte varit tillräckliga. De ungdomar som i dag begår brott
            har i de flesta fall varit under socialtjänstens ansvar. Det är
            den som avgjort vilka insatser man skall sätta in, inte domstolarna.
          </note>
          <note>
            Regeringen tillsatte därför en ungdomsbrottskommitté, som skulle
            se över dessa frågor. Den har presenterat en rad förslag till
            åtgärder. Det är det som ligger till grund för propositionen.
          </note>
          <note>
            Det talas också i detta sammanhang om likhet inför lagen. Man
            anser att detta i framtiden även bör omfatta minderåriga. Man
            vill göra en tydligare koppling mellan brott och straff. Det skall
            vara en tydligare markering från samhällets sida att man inte
            accepterar ungdomarnas handlande. Det skall vara en klar gräns
            mellan vad som är rätt och vad som är fel.
          </note>
          <note>
            På så sätt skulle samhället och politiker ta sitt ansvar gentemot
            dessa ungdomar.
          </note>
          <note>
            Med den här beskrivningen av problemet kan det anses att de åtgärder
            som man vill vidta är en riktig lösning. Men jag anser att man
            gör en mycket snäv och ytlig beskrivning av problemet. Man har
            inte satt in det i ett större sammanhang.
          </note>
          <note>
            Det man gör med denna mycket snäva synen är att samhället frånsäger
            sig ansvaret i stället för att ta det.
          </note>
          <note>
            Man lägger över ansvaret på de enskilda ungdomarna, eller jag
            kanske i stället skall säga barn, för jag anser att det handlar
            om barn. När man arbetat med eller haft nära kontakt med dessa
            grupper vet man också att de har levt sådana levnadsförhållanden
            att de mognadsmässigt sällan ligger på en nivå som deras faktiska
            ålder skulle förutsätta. Att man då från samhällets sida börjar
            tala om likhet inför lagen och anse att de bör stå till svars
            på samma sätt som vuxna vittnar om oförstånd, tycker jag. När
            man dessutom vet att resurserna till arbetet med ungdomar och
            behandlingsinsatserna minskats ter det sig ännu mer obegripligt.
          </note>
          <note>
            Socialtjänsten, som i dag har det övergripande ansvaret, har
            fått allt mindre resurser att bedriva ett kvalificerat arbete
            med dessa grupper. Det här har skett i takt med att kommunerna
            fått dålig ekonomi.
          </note>
          <note>
            Även inom andra områden har försämringarna kommit att drabba
            just de grupper som behöver extra stöd och hjälp. Från skolan
            har t.ex. stödlärare försvunnit, antalet skolkuratorer och skolpsykologer
            har minskat. Inom fritidssektorn har det varit likadant med stängda
            fritidsgårdar, färre fritidsledare. Allt detta har en oerhört
            stor betydelse för ett förebyggande arbete när det gäller den
            här typen av problem.
          </note>
          <note>
            All forskning har faktiskt visat att hårdare straff inte löser
            problemen med kriminalitet. Det tycker jag är en ovärderlig kunskap
            när man nu skall bestämma vilka åtgärder samhället bör vidta.
            Det man väljer att göra nu måste vara en långsiktig satsning för
            att reducera problemen med ungdomsbrottslighet. Målet måste vara
            att återanpassa dessa människor till de normer och regler som
            finns i samhället och på så sätt göra samhället till en tryggare
            plats för alla människor, inte ha ett strafftänkande som i stället
            riskerar att leda till att flera av dessa kommer att hamna inom
            kriminalvården och på så sätt ännu mer kommer att hamna vid sidan
            av de normer och regler som samhället har.
          </note>
          <note>
            Kunskapen om hur man skall arbeta med dessa grupper ligger i
            dag hos socialtjänsten, även om den i dag arbetar med knappa resurser.
            Om man verkligen menar allvar med att man vill vidta åtgärder
            för att verkligen komma till rätta med dessa problem är det där
            man skall göra satsningarna, inte förstärka ett strafftänkande
            och lägga över ansvaret på kriminalvården.
          </note>
          <note>
            Socialdemokraterna och Vänsterpartiet delar i stort sett denna
            grundsyn, och det präglar ju utskottets betänkande. Socialdemokraterna
            väljer att bibehålla hemställanspunkterna, och vi i Vänsterpartiet
            har valt att yrka avslag på hela propositionen och utskottets
            hemställan. Jag skall redovisa på vilka grunder.
          </note>
          <note>
            Denna proposition måste ses i ett större sammanhang. Utgångspunkterna
            för arbetet med detta har varit att det skall vara en del i ett
            reformeringsarbete som skall syfta till en förändring på synen
            på ungdomsbrott och där målsättningen på sikt skall vara att de
            brott som begås av unga skall vara en uppgift för rättsväsendet
            att döma och inte för socialtjänsten. De förslag som nu har utarbetats
            i propositionen har denna målsättning som grund. Jag är inte riktigt
            säker på att det kommer att vara rätt åtgärder som vidtas. Jag
            anser att en del av dessa förslag kommer att få till konsekvens
            att de motverkar det som sägs i betänkandet. Därför anser jag
            att den här frågan bör beredas på nytt så att vi får ett nytt
            förslag att ta ställning till.
          </note>
          <note>
            Det är de förkortade handläggningstiderna som kan ge negativa
            konsekvenser när det gäller sociala myndigheters möjlighet att
            förbereda åtgärder och även att möjligheter till åtalsunderlåtelse
            vid återfall till brott begränsas. Det innebär en väsentlig skärpning.
            Det kommer att innebära att vi kommer att få fler ungdomar i våra
            fängelser, trots att utksottet i betänkandet anser att ett fängelsestraff
            motverkar en ung människas möjlighet att föra ett laglydigt liv.
          </note>
          <note>
            Dessutom finns det en del i betänkandet, mom. 3, som är av principiell
            art. Det är den del som handlar om ungdomsdomare. Enligt Vänsterpartiet
            är det en grundläggande princip att alla domare bör vara lika
            välskickade att handlägga alla mål. Men med detta förslag bryter
            man mot den principen. Den bestämmelsen kan föra med sig en hel
            del problem av praktisk natur. För de minsta tingsrätterna skulle
            bestämmelsen vara svår att tillämpa. För de minsta hovrätterna
            skulle det innebära stora svårigheter att låta de till ungdomsmålen
            särskilt utsedda domarna delta i handläggningen av alla i hovrätten
            förekommande mål mot ungdomar. Dessutom tillkommer andra problem
            av organisatoriskt slag vid de större hovrätterna, t.ex. när det
            gäller att hålla huvudförhandlingarna utanför kansliorten i olika
            delar av domstolens upptagningsområde.
          </note>
          <note>
            I betänkandet lyftes det fram som en fördel att man med ett begränsat
            antal domare i ungdomsmål kan låta dessa få särskild utbildning
            i olika frågor som har med ungdom att göra. Men i stället bygger
            man in en ganska hög risk att med det här tillvägagångssättet
            urholkar alla domares höga allmänna kompetens i olika områden
            genom att man lyfter bort dessa frågor till vissa enskilda domare,
            ger dem kunskaper på det här området, när det är en kunskap som
            bör ges till alla domare så att alla domare kan handlägga den
            här typen av mål.
          </note>
          <note>
            Med anledning härav yrkar jag bifall till reservation 1 i justitieutskottets
            betänkande 1 och bifall till reservationen under mom. 3.
          </note>
          <note type="speaker">
            Anf. 13 GUN HELLSVIK (m) replik:
          </note>
          <note>
            Fru talman! Alice Åström säger att det offentliga frånsäger sig
            ansvaret för våra unga. Jag påstår att propositionen och betänkandet
            innebär att det offentliga påtar sig samma typ av ansvar som vi
            förväntar oss att de ungas föräldrar skall ta.
          </note>
          <note>
            Jag tycker att det vore på sin plats att Alice
          </note>
          <note>
            Åström och andra som har invändningar mot förslagen rannsakade
            sig själva. Då kommer de att komma underfund med att de i uppfostran
            av de egna barnen strävar efter att leva upp till just de principer
            som ligger till grund för betänkandet. Varför inte då unna även
            andras barn att få samma stöd och hjälp?
          </note>
          <note type="speaker">
            Anf. 14 ALICE ÅSTRÖM (v) replik:
          </note>
          <note>
            Fru talman! När man talar om föräldrars ansvar är det här en
            viktig del. Men det man inte får glömma är att samhället också
            har ett ansvar för det förebyggande arbetet när föräldrarna inte
            klarar av den delen. Det är en avsevärd skillnad mellan åtgärden
            att ställa våra ungdomar inför domstol, att hänvisa dem till kriminalvården
            och den uppfostran som föräldrarna ger när de vill ge tydliga
            gränser för ungdomar. Där är det inte föräldrars kärleksfulla
            uppfostran med omtanke om barnet utan samhällets reaktion där
            man samtidigt markerar ett straff.
          </note>
          <note>
            Det ger inte samma grunder som föräldrarnas eget ansvar. Den
            delen tycker jag således inte hör hemma här, dvs. att det är detta
            vi gör från samhällets sida.
          </note>
          <note>
            Vad vi då riskerar är att vi i stället ställer dessa personer
            ännu mer utanför. De får en mindre kärleksfull behandling.
          </note>
          <note>
            Gun Hellsvik och jag är helt överens om att det är just en kärleksfull
            behandling som behövs. Men det uppnås inte med det här förslaget.
          </note>
          <note type="speaker">
            Anf. 15 ROLF ÅBJÖRNSSON (kds):
          </note>
          <note>
            Fru talman! En av de viktigaste elementen i en rättsstat av västerländskt
            slag är en domarkår som präglas av stor självständighet och integritet.
            Den rättssökande allmänheten skall känna sig trygg att domaren
            dömer efter lagen och inte tar ovidkommande hänsyn. Av dessa skäl
            utses domare i mycket strikt ordning av de högsta statsorganen,
            och de är i princip oavsättliga.
          </note>
          <note>
            Nu föreslås en regel i rättegångsbalken av innehållet att domare
            i ungdomsmål skall vara särskilt lämpade för att döma i dessa
            mål.
          </note>
          <note>
            Lagen anger inte närmare hur denna lämplighet skall manifesteras,
            annat än att domaren skall ha intresse och fallenhet för att döma
            i ungdomsmål.
          </note>
          <note>
            Lagen anger inte heller vem som skall avgöra vem som är lämplig
            att vara ungdomsmålsdomare. Av förarbetena framgår att detta avgörande
            faller på domstolschefen, dvs. lagmannen i tingsrätten och holvrättslagmannen
            i hovrätten.
          </note>
          <note>
            Inom domarkåren införs sålunda ett rent förmansförhållande, där
            chefen avgör om den ordinarie domaren är lämplig eller inte att
            döma i vissa mål. Teoretiskt synes chefsdomaren först kunna ange
            att vederbörande är lämplig för att därefter förklara att så är
            fallet.
          </note>
          <note>
            Av det nu sagda framgår att ungdomsmålsdomaren ej har den självständighet
            och integritet som rättsstaten kräver.
          </note>
          <note>
            Hovrättspresidenterna i landets samtliga hovrätter har till justitieutskottet
            inkommit med en skrivelse i nu berört hänseende och därvid framfört
            principiella betänkligheter mot föreslagen ändring i rättegångsbalken.
            Det borde vara klokt att nogsamt lyssna när landets domare på
            hög nivå gör invändningar beträffande ändringar inom deras särskilda
            kompetensområde, nämligen central civillagstiftning. Det bör särskilt
            noteras att lagparagrafen i sitt nuvarande skick utformats på
            Justitiedepartementet. Den fanns sålunda inte med i det remissbehandlade
            betänkandet Reaktion mot ungdomsbrott, SOU 1993:35.
          </note>
          <note>
            Dessa invändningar innebär inte att man skall avstå från att
            organisera domstolsarbetet på så sätt att ungdomsmål handläggs
            i härför lämpliga former.
          </note>
          <note>
            Detta måste ske på annat sätt än enligt förelagt förslag.
          </note>
          <note>
            Med det anförda yrkar jag bifall till reservation 3
          </note>
          <note>
            om särskilda ungdomsdomare avseende mom. 3 i betänkandet.
          </note>
          <note type="speaker">
            Anf. 16 LARS-ERIK LÖVDÉN (s):
          </note>
          <note>
            Fru talman! Den proposition som vi nu har att behandla och som
            tas upp i utskottsbetänkandet lades fram av den borgerliga regeringen.
            Det innebär inte att Socialdemokraterna tar avstånd från de konkreta
            förslag som finns i denna proposition och som utskottet följt
            upp.
          </note>
          <note>
            I huvudsak instämmer vi i de förslag som läggs fram och som syftar
            till ökad snabbhet i det rättsliga förfarandet och till att åstadkomma
            en bättre ordning när det gäller handläggningen av ungdomsmål
            inom rättsväsendet. Vi tror att de förslagen är ägnade att leda
            till ett bättre förfarande vad gäller ungdomsmålen. De baseras
            ju också i huvudsak på Ungdomsbrottskommitténs förslag. I Ungdomsbrottskommittén
            var man i dessa avseenden enig.
          </note>
          <note>
            När det gäller de konkreta förslagen i propositionen delar alltså
            Socialdemokraterna den uppfattning som de borgerliga partierna
            har.
          </note>
          <note>
            Däremot har vi reagerat mot de skrivningar i propositionen som
            handlar om det framtida påföljdssystemet för unga lagöverträdare.
            De skrivningarna befarar vi kommer att innebära en hårdare syn
            på ungdomsbrott, en ökad repression, en hårdare attityd mot unga
            lagöverträdare och en förflyttning av ansvaret för påföljderna,
            för innehållet i behandlingen, från socialtjänsten till kriminalvården.
            Det är en utveckling som vi socialdemokrater inte kan acceptera.
          </note>
          <note>
            Ungdomar under 18 år som begår brott skall enligt vår uppfattning
            så långt det är möjligt hållas utanför kriminalvården. Huvudansvaret
            bör även fortsättningsvis ligga på socialtjänsten, även om tvångsåtgärder
            i vissa fall är nödvändiga. Det är en principiell uppfattning
            som vi menar att man i propositionen och även i den reservation
            som utformats av de borgerliga partierna i justitieutskottet inte
            delar.
          </note>
          <note>
            Vi socialdemokrater har velat göra dessa markeringar om det framtida
            påföljdssystemet för att förhindra en utveckling mot en ökad repression
            och en hårdare attityd mot unga lagöverträdare samt för att förhindra
            en utveckling där ansvaret flyttas från socialtjänsten och överförs
            till rättsväsendet när det gäller behandlingen av unga lagöverträdare.
          </note>
          <note>
            Gun Hellsvik åberopade i sitt anförande att Ungdomsbrottskommittén
            beträffande påföljdssystemet var enig. Hon hänvisade också till
            att jag var ledamot av Ungdomsbrottskommittén. Ja, det må vara
            hänt.
          </note>
          <note>
            Men skrivningarna från Ungdomsbrottskommittén när det gäller
            humanitet och när det gäller att se till att det framtida påföljdssystemet
            inte leder till en hårdare attityd följs ju inte upp i propositionen.
          </note>
          <note>
            Jag skall citera vad som sägs av Ungdomsbrottskommittén i ett
            par avsnitt och som visar att den kommittén sannerligen inte förespråkade
            hårdare tag mot unga lagöverträdare. Så här säger Ungdomsbrottskommittén:
          </note>
          <note>
            "När det gäller påföljderna och påföljdernas verkningar understryker
            vi att det numera råder en betydande enighet om att knappast någon
            påföljd har positiva effekter för den som utsätts för den. Det
            finns många undersökningar som visar att ju mer ingripande en
            påföljd är - och detta gäller inte minst ingripanden med tvångsvård
            - desto mindre sannolikt är det att den som är föremål för ingripandet
            slutar med att begå brott och i övrigt anpassas till samhället."
          </note>
          <note>
            Vidare säger Ungdomsbrottskommittén:
          </note>
          <note>
            "De principer vi förespråkar bör enligt vår uppfattning styra
            påföljdssystemet mot unga lagöverträdare. De medför i en viss
            utsträckning en uppstramning av reaktionerna. Avsikten är däremot
            inte att denna uppstramning skall medföra en hårdare attityd mot
            de unga lagöverträdarna."
          </note>
          <note>
            Det finns åtskilliga andra skrivningar från Ungdomsbrottskommitténs
            sida som väldigt klart markerar att en ökad repression, en hårdare
            attityd eller åtgärder som mera ligger inom kriminalvårdens ram
            inte leder till framgång när det gäller att bekämpa ungdomsbrottslighet.
            Därför är Gun Hellsviks jämförelse med den enighet som fanns i
            Ungdomsbrottskommittén och propositionen något haltande.
          </note>
          <note>
            Jag vill så ta upp ett par frågor som nämnts under debattens
            gång av Alice Åström och Rolf Åbjörnsson och som gäller den särskilda
            ordningen med ungdomsdomare.
          </note>
          <note>
            Jag tror att det är av stor vikt att man ser till att de domare
            som är särskilt lämpade för att behandla ungdomsmål också får
            möjlighet att göra det här inom domstolarna. Alla domare har sannerligen
            inte fallenhet och lämplighet att behandla ungdomsmål, vilka kräver
            ett särskilt engagemang och intresse. Jag tror att det skulle
            vara väldigt bra om vi kunde åstadkomma ett förhållande inom domstolsväsendet
            som gör att de domare som har fallenhet för ungdomsmål och som
            har ett engagemang när det gäller ungdomsbrott också får möjlighet
            att utöva dömandet i den typen av ärenden.
          </note>
          <note>
            En motsvarande specialisering har vi inom polisoch åklagarväsendet.
            Jag kan inte se varför de motiv som ligger till grund för den
            specialiseringen inom polis- och åklagarväsendet inte har bärighet
            också på domstolsväsendet.
          </note>
          <note>
            Ungdomsbrottskommittén förordade ju en särskild ordning med ungdomsrotlar,
            i alla fall vid de större tingsrätterna, där man skulle få den
            här specialiseringen. Men propositionen bygger på ett något annorlunda
            förslag. Effekterna blir dock likartade, nämligen att man får
            en viss form av specialisering och att vissa domare får handlägga
            ungdomsmål i framtiden. Jag tror att det kan ha stor betydelse
            för ungdomsmålen att man har den kontinuiteten och att man har
            domare som har särskilt intresse och särskild fallenhet för att
            handlägga den här typen av ärenden.
          </note>
          <note>
            Fru talman! Ungdomsbrottskommittén gjorde ett annat viktigt konstaterande
            som jag gärna vill nämna här: Åtgärder inom rättsväsendet har
            nog ganska ringa betydelse när det gäller att bekämpa ungdomsbrotten.
          </note>
          <note>
            Det är andra faktorer som styr utvecklingen av ungdomsbrottsligheten
            - inte så mycket åtgärder eller system inom rättsväsendets ram.
            Det är samhällsstrukturen. Det är samhällsförhållandena i allmänhet.
            Det är den sociala utvecklingen. I de avseendena har utvecklingen
            under de senaste åren gått i en riktning som inger allvarlig oro
            när det gäller brottsutvecklingen för unga i framtiden.
          </note>
          <note>
            Den mycket kraftigt ökade segregationen i boendet under den senaste
            5-10-årsperioden, segregationen inom skolväsendet som en följd
            av skolpengssystemet, urholkningen av fritidsinsatserna, arbetslösheten
            och den nästan permanent höga ungdomsarbetslösheten har nog en
            mer avgörande betydelse för utvecklingen av ungdomsbrottsligheten
            än själva åtgärderna inom rättsväsendets ram.
          </note>
          <note>
            Jag tror att det skulle vara ganska befriande om vi kunde föra
            debatten om ungdomsbrotten på ett mera realistiskt sätt och om
            vi kunde ha en mera realistisk hållning till vad åtgärder inom
            rättsväsendet kan innebära för brottsutvecklingen och föra debatten
            så att vi frågar: Vad i den allmänna samhällsutvecklingen är det
            som gör att vi har så svårt att motverka ungdomsbrottslighetens
            utveckling?
          </note>
          <note>
            Fru talman! Jag yrkar bifall till utskottets hemställan i dess
            helhet samt avslag på reservationerna.
          </note>
          <note type="speaker">
            Anf. 17 GUN HELLSVIK (m) replik:
          </note>
          <note>
            Fru talman! Först när det gäller frågan om förslaget att därtill
            särskilt lämpade domare skall handlägga ungdomsmål vill jag säga
            följande.
          </note>
          <note>
            Bakgrunden till detta är att Ungdomsbrottskommittén fick i uppdrag
            att undersöka möjligheten att inrätta jourdomstolar eller särskilda
            ungdomsdomstolar. Av olika skäl kom man fram till att detta inte
            var lämpligt, men att man på det här föreslagna sättet med större
            rättssäkerhet kan nå samma mål.
          </note>
          <note>
            I övrigt vill jag bara något kommentera främst vad
          </note>
          <note>
            Lars-Erik Lövdén sade. Jag tror att det är bra att Lars-
          </note>
          <note>
            Erik Lövdén använde ordet nog när han sade att vissa, av honom
            påstådda, förändringar under av senare år
          </note>
          <note>
            "nog" har mer betydelse för utvecklingen av ungdomskriminaliteten
            än vad annat ospecificerat skulle ha.
          </note>
          <note>
            Vi kanske skall se tillbaka på de 40 år under vilka vi hade successivt
            bl.a. materiella förbättringar och successivt allt större resurser
            som satsades på ungdomsverksamhet och liknande. Under denna tid
            hade vi också en successivt kraftigt ökande ungdomskriminalitet.
          </note>
          <note>
            Det innebär att vi bör ha lärt oss att vi inte löser problemen
            med ökade offentliga resurser. Vi måste bl.a., och där är vi överens,
            på djupet fundera över varför vi har fått en ökad ungdomskriminalitet.
          </note>
          <note>
            Sedan vill jag också läsa upp ett avsnitt ur propositionen. Lars-Erik
            Lövdén läste ur Ungdomsbrottskommitténs betänkande och påpekade
            att han stod bakom vad som där sades. Det skulle vara intressant
            att få veta vad som egentligen är skillnaden mellan Ungdomsbrottskommitténs
            uttalande och det jag nu citerar ur regeringens proposition.
          </note>
          <note>
            Där sägs: "Det finns i detta sammanhang anledning att betona
            att det även efter en förändring av påföljdssystemet i angiven
            riktning är så att socialtjänsten har ett ansvar för att åtgärder
            vidtas när ungdomar far illa och deras hälsa och utveckling kan
            äventyras på grund av att de missköter sig."
          </note>
          <note>
            Jag hoppar över ett stycke. Därefter sägs: "De unga lagöverträdarna
            tillhör mycket ofta den grupp barn och ungdomar som socialnämnden
            har till uppgift att ägna särskild uppmärksamhet åt. Det får närmast
            anses vara en självklarhet att samhället genom de sociala myndigheterna
            på olika sätt stöder dessa ungdomar och deras familjer. Det bör
            betonas att vi förutsätter ett fördjupat samarbete - - -".
          </note>
          <note type="speaker">
            Anf. 18 LARS-ERIK LÖVDÉN (s) replik:
          </note>
          <note>
            Fru talman! Man kan naturligtvis märka ord och säga att jag sade
            "nog" i mitt anförande. Men det är utan tvekan så - och det säger
            de flesta kriminologer, samhällsdebattörer och även socialtjänstpersonal
            - att den allmänna samhällsutvecklingen har större betydelse för
            brottsutvecklingen och möjligheterna att förhindra ungdomsbrotten
            än åtgärder inom rättsväsendet.
          </note>
          <note>
            Nu gör Gun Hellsvik den klassiska jämförelsen med vad som har
            hänt 40 år tillbaka. Det har dykt upp ett samhälle med service,
            åtgärder, skola och fritidsverksamhet. Hon säger att vi haft en
            brottsutveckling under dessa 40 år som har varit ganska dramatisk.
          </note>
          <note>
            Visst har vi haft det. Det har alla västeuropéiska länder och
            västländer haft.
          </note>
          <note>
            Vi har dock i Sverige, om man jämför med andra länder som inte
            har satsat liknande resurser på de offentliga välfärdssystemen,
            haft en mindre dramatisk brottsutveckling. Det går bra att jämföra
            med utvecklingen i amerikanska storstäder för att se att det faktiskt
            är så att allmänna samhällsåtgärder har en brottspreventiv effekt.
            Jag tycker nog att jämförelsen och diskussionen om de 40 åren
            är något haltande.
          </note>
          <note>
            Det är självklart att socialtjänsten även efter det att eventuella
            åtgärder vidtas i den riktning som föreslås i propositionen skall
            ha ett ansvar för ungdomars uppväxtförhållanden. Men vad vi har
            varit rädda för med de skrivningar som finns i propositionen är
            att man flyttar en del av ansvaret, och inte en obetydlig del,
            från socialtjänsten till kriminalvården och rättsväsendet. Vi
            tycker att det är en olycklig utveckling. Det är därför som vi
            i utskottsbetänkandet på den punkten har gått emot propositionen.
          </note>
          <note type="speaker">
            Anf. 19 GUN HELLSVIK (m) replik:
          </note>
          <note>
            Fru talman! Jag är övertygad om att det allra viktigaste för
            att få en god utveckling är att vi på alla sätt blir bättre på
            att överföra normer till våra unga, att lära våra unga hänsynstagande
            till sina medmänniskor. För detta krävs snabbhet, tydlighet och
            konsekvens.
          </note>
          <note>
            Precis som vi förväntar oss detta av föräldrarna skall vi också
            förvänta oss att det offentligas reaktionssystem skall uppfylla
            dessa krav.
          </note>
          <note type="speaker">
            Anf. 20 LARS-ERIK LÖVDÉN (s) replik:
          </note>
          <note>
            Fru talman! Jag har självfallet inte något att invända mot Gun
            Hellsviks synsätt om att det är viktigt att överföra normer till
            ungdomar. Men samtidigt tycker jag att det är litet illavarslande
            när Gun Hellsvik inte medger att samhällsutvecklingen på olika
            områden - exempelvis arbetslösheten, den tilltagande boendesegregationen,
            utslagningen av ungdomar inom skolväsendet och liknande faktorer
            - har en avgörande roll när det gäller undomsbrottsutvecklingen.
          </note>
          <note>
            Det är litet illavarslande att Gun Hellsvik förbigår den diskussionen
            och i stället i sin argumentation uppehåller sig vid normbildningen,
            vilken är viktig.
          </note>
          <note>
            Men även de andra faktorerna har en mycket avgörande betydelse
            för brottsutvecklingen.
          </note>
          <note>
            Vi har under senare år sett en utveckling med en ökad utslagning
            och svårare förhållanden för barn och ungdomar i deras uppväxtsituation.
            Det är saker som vi nog har anledning att fundera mer kring än
            åtgärderna inom rättsväsendet.
          </note>
          <note type="speaker">
            Anf. 21 GUN HELLSVIK (m) replik:
          </note>
          <note>
            Fru talman! För det första bli jag upprörd varje gång jag hör
            litet inlindat, men dock ett påstående, att människor när de blir
            arbetslösa förlorar sina normer och blir mer hänsynslösa mot sina
            medmänniskor.
          </note>
          <note>
            För det andra finns det mängder av olika utredningar som visar
            att när det i Sverige och på andra håll i världen varit hög arbetslöshet
            har kriminaliteten inte ökat. Det är faktiskt så att kriminaliteten
            har gått ner. Detta gäller för 30-talets depression och för alla
            de olika tidsperioder som är studerade.
          </note>
          <note type="speaker">
            Anf. 22 ROLF ÅBJÖRNSSON (kds):
          </note>
          <note>
            Fru talman! Jag vill kort beträffande Lars-Erik
          </note>
          <note>
            Lövdéns funderingar om domare replikera följande.
          </note>
          <note>
            När det gäller domstolarna, domare och rättsväsende är legalitetsprincipen
            oerhört viktig. Människor skall dömas under lagarna. Det gäller
            även för dem som utövar domarämbetet.
          </note>
          <note>
            Att i allmänna ordalag säga att vederbörande skall ha särskild
            fallenhet och intresse låter i och för sig trevligt och fungerar
            säkert i en allmän social samvaro. Jag tror att vi alla anar vad
            det är frågan om. Men när det gäller rättsordningen kan man inte
            luta sig mot sådana allmänna fraser. Särskilt inte när man inte
            vet hur de skall uttolkas. Man bygger in ett rent förmansförhållande
            i domstolssystemet.
          </note>
          <note>
            Det är en oerhörd känsla att stå på golvet inför en domstol.
            Att inte veta att domaren är helt självständig och oberoende är
            en utomordentligt olustig och otrevlig känsla. Vill man ha särskilda
            domare får man förordna dem i särskild ordning på ett rättssäkert
            sätt.
          </note>
          <note>
            Det är det jag är ute efter.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas efter 16 §.)
          </note>
          <note>
            8 § Ett effektivare brottmålsförfarande
          </note>
          <note>
            Föredrogs justitieutskottets betänkande
          </note>
          <note>
            1994/95:JuU2 Ett effektivare brottmålsförfarande
          </note>
          <note>
            (prop. 1994/95:23).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            9 § Teleavlyssning och teleövervakning
          </note>
          <note>
            Föredrogs justitieutskottets betänkande
          </note>
          <note>
            1994/95:JuU3 Teleavlyssning och teleövervakning.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            10 § Fortsatt giltighet av 1952 års tvångsmedelslag
          </note>
          <note>
            Föredrogs justitieutskottets betänkande
          </note>
          <note>
            1994/95:JuU4 Fortsatt giltighet av 1952 års tvångsmedelslag (prop.
            1994/95:33).
          </note>
          <note type="speaker">
            Anf. 23 ALICE ÅSTRÖM (v):
          </note>
          <note>
            Fru talman! Vänsterpartiet har tagit ställning till denna fråga
            vid ett flertal tillfällen. Vårt ställningstagande har varit detsamma,
            nämligen att avslå propositionen.
          </note>
          <note>
            Propositionen behandlar bestämmelser om straffprocessuella tvångsmedel
            som innebär att den enskildes rättsliga skydd blir väsentligt
            svagare än vad som gäller enligt Rättegångsbalkens regler. Lagen
            är på grund av detta tidsbegränsad. Men tidsbegränsningen har
            egentligen bara bestått av att man formellt har beslutat om dess
            förlängning varje år.
          </note>
          <note>
            I propositionen redovisas på några rader att Säkerhetspolisen
            anser att lagen är nödvändig, att den utnyttjas i stor omfattning
            och att det är av utomordentlig vikt att giltighetstiden förlängs.
            Även om utskottet i och för sig har möjlighet att inhämta information
            om lagens tillämpning anser jag att det underlag som har redovisats
            i propositionen är otillräckligt. Insynen i hur lagen används
            är begränsad. Den utgör därigenom ett hot mot rättssäkerheten.
            Tillämpningen av lagen innebär stora risker för integritetskränkningar.
          </note>
          <note>
            Jag anser att ett beslut om en förlängning av giltighetstiden
            inte kan fattas utan att regeringen närmare redovisar i vilken
            utsträckning lagen används och ger mer ingående skäl till varför
            den behövs. Jag yrkar därför bifall till reservationen i denna
            del.
          </note>
          <note type="speaker">
            Anf. 24 GÖRAN R HEDBERG (m):
          </note>
          <note>
            Fru talman! Den här lagen med särskilda bestämmelser om tvångsmedel
            ger utökade möjligheter utöver rättegångsbalkens tillåtanden att
            uppdaga brott som rör rikets säkerhet eller brott av allmänfarlig
            natur. Den har förlängts årsvis, senast till utgången av det här
            året. Nu gäller frågan att ytterligare en gång förlänga lagen
            ett år.
          </note>
          <note>
            I reservationen sägs att med tanke på att insynen i hur lagen
            används är begränsad och på att tillämpningen av lagen innebär
            stora risker för integritetskränkningar anser reservanten att
            beslut om en förlängning av giltighetstiden inte kan fattas utan
            att användningens omfattning närmare redovisas och att skälen
            till att den behövs utvecklas.
          </note>
          <note>
            Det är naturligtvis sant att varje medborgare skall vara skyddad
            gentemot det allmänna i ett demokratiskt samhälle när det gäller
            integritetskränkningar som t.ex. hemlig teleövervakning. Ett sådant
            skydd finns i 2 kap. 6 § i regeringsformen. Men det skyddet får
            enligt 12 § begränsas i lag.
          </note>
          <note>
            Fru talman! Sådana begränsningar får aldrig gå utöver vad som
            är nödvändigt och godtagbart i ett demokratiskt samhälle. Skyddet
            gentemot brott mot rikets säkerhet och brott av allmänfarlig natur
            är enligt min mening både nödvändigt och godtagbart i en demokrati.
          </note>
          <note>
            Den sammanfattande redovisningen i betänkandet av Säkerhetspolisens
            skäl för att lagen fortfarande behövs och vad som i betänkandet
            sägs om möjligheterna för utskottet att självt inhämta information
            om dess användning bör vara tillräckligt för ytterligare ett års
            förlängning av lagen.
          </note>
          <note>
            Bestämmelserna om de straffprocessuella tvångsmedlen är, som
            framgår av propositionen och utskottsbetänkandet, föremål för
            omfattande översyn.
          </note>
          <note>
            Ett ställningstagande till om, och i så fall hur, bestämmelserna
            i tvångsmedelslagen skall permanentas kommer att anstå tills översynsarbetet
            har avslutats.
          </note>
          <note>
            Till dess bör giltighetstiden för 1952 års tvångsmedelslag förlängas
            ytterligare ett år till utgången av år
          </note>
          <note>
            1995.
          </note>
          <note>
            Fru talman! I avvaktan härpå får vi väl som vanligt hoppas att
            så många som möjligt avhåller sig från att förhålla sig på ett
            sådant sätt att misstanke om allmänfarliga brott, högmålsbrott
            och brott mot rikets säkerhet inte behöver uppstå. Därmed kan
            individ och samhälle undvika konflikten om vilket intresse som
            är mest skyddsvärt.
          </note>
          <note>
            Fru talman! Jag yrkar avslag på Alice Åströms yrkande och bifall
            till utskottets hemställan.
          </note>
          <note type="speaker">
            Anf. 25 ALICE ÅSTRÖM (v) replik:
          </note>
          <note>
            Fru talman! Det råder inget tvivel om att vi är överens i sak
            och att den här typen av lag behövs. Jag riktar framför allt kritik
            mot att man på ett så kortfattat sätt låter Säkerhetspolisen säga
            att den är nödvändig och att den används i stor omfattning. När
            sådana här beslut fattas är det viktigt att det görs på ordentliga
            grunder. Därför anser vi att regeringen bör redovisa i vilken
            utsträckning den används. Man bör också mer utveckla skälen till
            varför den används och inte bara i propositionen använda sig av
            Säkerhetspolisens mycket kortfattade motivering.
          </note>
          <note type="speaker">
            Anf. 26 GÖRAN R HEDBERG (m) replik:
          </note>
          <note>
            Fru talman! Det är riktigt att skälen bör vara kända. Detta är
            en lagstiftning sedan 1952. Omfattningen av användningen har naturligtvis
            diskuterats till och från. Jag kan föreställa mig att stora delar
            av detta kommer att vara utrett inom en inte alltför avlägsen
            tid i det översynsarbete som nu pågår. Jag tycker att den motivering
            som gjorts i år skall vara tillräcklig för ytterligare ett års
            förlängning.
          </note>
          <note type="speaker">
            Anf. 27 KIA ANDREASSON (mp):
          </note>
          <note>
            Fru talman! Miljöpartiet stöder Vänsterpartiets reservation och
            yrkar avslag på propositionen om fortsatt giltigthet av 1952 års
            tvångsmedelslag.
          </note>
          <note>
            Eftersom flera utredningar pågår, vilket Miljöpartiet har efterlyst
            vid tidigare behandling av propositionen, och dessa blir färdiga
            inom kort - en av dem senast den 1 maj 1995 och en annan den 31
            december
          </note>
          <note>
            1994 - vill vi avvakta och se vad dessa utredningar kommer fram
            till. Det har även Vänsterpartiet efterlyst. Vi vill ha mer information.
          </note>
          <note>
            Vi anser att tidsbegränsning av lagar bör användas med försiktighet
            och endast när det är absolut nödvändigt. Det bör inte användas
            slentrianmässigt, som det har gjorts nu, eller med tanken att
            giltighetstiden ändå kommer att förlängas. Vi får ta ställning
            till om det finns ett behov av lagen när vi har läst utredningarna.
          </note>
          <note>
            Svagheten med 1952 års tvångsmedelslag är att det inte ställs
            krav på redovisning av lagens användning och att den enskildes
            rättsliga skydd är mindre än i rättegångsbalkens regler. Tillräckliga
            skäl för bifall till propositionen saknas därför för tillfället.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            11 § Ändringar i aktiebolagslagens firmaregler m.m.
          </note>
          <note>
            Föredrogs lagutskottets betänkande
          </note>
          <note>
            1994/95:LU1 Ändringar i aktiebolagslagens firmaregler m.m. (prop.
            1993/94:196).
          </note>
          <note type="speaker">
            Anf. 28 CARIN LUNDBERG (s):
          </note>
          <note>
            Fru talman! Lagutskottets betänkande tar upp förslag till ändringar
            i aktiebolagslagen, vilka utskottet påbörjade förra året. Regeringens
            proposition innehöll då bl.a. ett förslag till beteckningar för
            både publika aktiebolag och privata aktiebolag. Vi påbörjade behandling
            i denna del, men kom under ärendets gång fram till att de föreslagna
            förkortningarna "pub" och
          </note>
          <note>
            "priv" kanske kunde missförstås i internationella sammanhang,
            speciellt av engelsktalande människor.
          </note>
          <note>
            "Pub" är ju en beteckning på ett utskänkningsställe.
          </note>
          <note>
            "Priv" lär vara slang för den inrättning som man därefter besöker.
          </note>
          <note>
            Dessutom uttryckte alla som uppvaktade utskottet skilda meningar
            om vilken bolagsform som skulle ha beteckningen, de publika, de
            privata eller båda, som regeringen föreslagit.
          </note>
          <note>
            Vi har nu slutbehandlat frågan. Efter en ny remissomgång och
            efter en ordentlig diskussion i utskottet har vi gemensamt kommit
            fram till det förslag som nu ligger på riksdagens bord. Vi har
            också, som vanligt, haft ett mycket gott stöd från vårt kansli,
            vilket vi tackar för.
          </note>
          <note>
            Vi föreslår att endast de publika aktiebolagen, de med minst
            500 000 kronor i aktiekapital skall ha en särskild tilläggsbeteckning,
            "(publ)", som skall åtfölja firman, dvs. bolagets namn. Beteckningen
            "(publ)"
          </note>
          <note>
            skall alltså inte ingå som en del i firman. De som vill kan ha
            ordet "publikt" i sin firma. Med denna särskilda tilläggsbeteckning
            krävs ingen ändring av firman och ingen extra bolagsstämma som
            medför extra kostnader.
          </note>
          <note>
            För de privata aktiebolagen, dvs. bolag med minst
          </note>
          <note>
            100 000 kronor i aktiekapital vars aktier inte får bli föremål
            för handel på börs, föreslår vi ingen tilläggsbeteckning. Detta
            innebär bl.a. att de statligt eller kommunalt ägda bolagen inte
            kommer att få beteckningen "privata", vilket det hade fått med
            propositionens förslag. Det hade flera av oss sett som märkligt.
          </note>
          <note>
            Vi föreslår också, i enligt med ett av EG:s bolagsrättsliga direktiv,
            en ny bestämmelse i aktiebolagslagen som innebär skyldighet för
            både publika och privata aktiebolag att på sina brev, orderblanketter
            och fakturor ange bolagets namn, den ort där styrelsen har sitt
            säte, bolagets organisationsnummer samt om bolaget gått i likvidation.
            Publika bolags firma skall åtföljas av beteckningen "(publ)" om
            det inte framgår av bolagets firma, bolagets namn.
          </note>
          <note>
            Med denna förklaring till varför vi behandlar propositionen i
            två omgångar vill jag, fru talman, yrka bifall till hemställan
            i lagutskottets betänkande LU1.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            12 § Svenska åtgärder på nedrustningsområdet
          </note>
          <note>
            Föredrogs utrikesutskottets betänkande
          </note>
          <note>
            1994/95:UU6 Svenska åtgärder på nedrustningsområdet (skr. 1994/95:38).
          </note>
          <note type="speaker">
            Anf. 29 INGER KOCH (m):
          </note>
          <note>
            Fru talman! I det betänkande som vi nu debatterar redogör regeringen
            för sitt agerande med anledning av riksdagens beslut i våras som
            innebar dels att regeringen i samband med FN:s översynskonferens
            om särskilt inhumana vapen skulle lägga fram förslag om ett totalförbud
            mot användningen av antipersonella minor, dels att regeringen
            efter förfrågan från Internationella domstolen i Haag, i ett yttrande
            skulle klargöra att användning av kärnvapen inte skulle stå i
            överensstämmelse med internationell rätt.
          </note>
          <note>
            När dessa frågor diskuterades här i riksdagen i våras rådde stor
            enighet om att Sverige i samband med
          </note>
          <note>
            FN:s konferens om särskilt inhumana vapen borde klargöra att
            ett internationellt totalförbud mot antipersonella minor utgör
            den enda verkliga lösningen på det humanitära problem som användningen
            av minor ger upphov till och därför lägga fram förslag med syfte
            att få till stånd ett sådant förbud. Jag konstaterar med tillfredsställelse
            att så också har skett.
          </note>
          <note>
            Frågan om kärnvapen och folkrätten diskuterades ingående här
            i kammaren i våras. Vi moderater anser att det är viktigt att
            på alla sätt försöka stödja de insatser som görs för att förhindra
            användningen av kärnvapen. Arbetet med att förhindra en kärnvapenspridning
            är nu den mest centrala frågan på den internationella nedrustningsagendan.
            Att stärka och förlänga icke-spridningsfördraget, NPT, samt att
            söka förmå alla stater att ansluta sig till fördraget är därför
            en viktig uppgift för Sverige.
          </note>
          <note>
            Sverige har också försökt att få ett avtal om ett fullständigt
            stopp för alla kärnvapenprov. I juni 1993
          </note>
          <note>
            presenterade den dåvarande svenska regeringen vid nedrustningskonferensen
            i Genève ett förslag som innebar att alla kärnsprängningar, även
            s.k. fredliga kärnsprängningar, skulle förbjudas. I december 1993
          </note>
          <note>
            kompletterades detta med ett detaljerat förslag om hur efterlevnaden
            av ett sådant förbud kan kontrolleras.
          </note>
          <note>
            Detta förslag innehåller den enda fullständiga avtalstext som
            hittills presenterats vid nedrustningskonferensen.
          </note>
          <note>
            Frågan om kärnvapenanvändningen är förbjuden i folkrätten har
            diskuterats vid olika tillfällen. Frågan blev åter aktuell genom
            att WHO vid sitt möte i maj förra året beslöt att begära ett yttrande
            av Internationella domstolen i Haag i frågan. Alla medlemsstater
            gavs tillfälle att avge ett yttrande i denna fråga.
          </note>
          <note>
            Socialdemokraterna föreslog i en motion att den svenska regeringen
            i ett yttrande till Internationella domstolen skulle klargöra
            att kärnvapenanvändning inte står i överensstämmelse med internationell
            rätt.
          </note>
          <note>
            Den fråga som WHO ställde till Internationella domstolen i Haag
            avsåg innehållet i nu gällande folkrätt.
          </note>
          <note>
            Fru talman! Det råder olika uppfattningar bland världens ledande
            folkrättsexperter om vad som enligt folkrätten kan läggas till
            grund för ett ställningstagande rörande kärnvapenanvändningen.
            Inom den internationella rätten existerar sedan länge en princip
            om att krigförande länder inte har oinskränkt rätt att välja stridsmedel
            eller stridsmetoder.
          </note>
          <note>
            Sedvanerättsliga distinktionsprinciper och proportionalitetsprinciper
            begränsar användningen av kärnvapen. Vid en attack mot militära
            mål får t.ex. inte oproportionerligt stora skador tillfogas civilbefolkningen
            eller civil egendom.
          </note>
          <note>
            Det står enligt vår uppfattning klart att användning av kärnvapen
            i många fall leder till konsekvenser som otvetydigt står i strid
            med olika delar av folkrätten.
          </note>
          <note>
            Men det är också uppenbart att det kan finnas fall av kärnvapenanvändning
            där rättsläget inte är lika självklart, eftersom kärnvapen som
            sådana inte är förbjudna i folkrätten. Samtidigt ligger det i
            Sveriges liksom i alla små nationers intresse att folkrätten tolkas
            strikt och inte urvattnas genom politisering. När det gäller kärnvapen
            måste en entydig reglering av kärnvapenanvändningen i folkrätten
            eftersträvas, inte en tolkning som vilar på tveksamt underlag.
          </note>
          <note>
            Fru talman! Vi har med den reservation som är fogad vid dagens
            betänkande från utrikesutskottet återigen önskat markera vår inställning
            i denna fråga.
          </note>
          <note type="speaker">
            Anf. 30 VIOLA FURUBJELKE (s):
          </note>
          <note>
            Fru talman! Inger Koch har beskrivit innehållet i betänkandet,
            och det handlar i stort sett om två frågor.
          </note>
          <note>
            Den ena är att Sverige skall verka för ett totalförbud mot antipersonella
            minor. Regeringen har i sin skrivelse redogjort för vidtagna åtgärder,
            och vi är mycket nöjda med att regeringen nu driver denna fråga
            vid konferensen om översyn av konventionen om särskilt inhumana
            vapen liksom med att man vid de förberedande konferenserna har
            lagt fram förslag om förbud mot såväl användning som tillverkning,
            försäljning och lagring av sådana vapen.
          </note>
          <note>
            Det återstår att se hur framgångsrik man blir vid den slutliga
            konferensen, men vi uppmanar i vårt betänkande regeringen att
            fortsätta med arbetet på detta område. Bakom denna uppmaning står
            ett enigt utskott.
          </note>
          <note>
            I den andra frågan, som gäller en olagligförklaring av kärnvapnens
            användning, är vi däremot inte överens. Som jag förstår det handlar
            det mera om en skiljaktig syn vad avser målet för arbetet med
            kärnvapen.
          </note>
          <note>
            Vi socialdemokrater är angelägna om att få kärnvapen olagligförklarade
            på politisk såväl som på juridisk grund, men vi utgår från att
            den fråga som Internationella domstolen ställde till parlamenten
            och gav oss möjlighet att besvara vilar på politisk grund, eftersom
            domstolen själv har den juridiska kompetensen.
          </note>
          <note>
            Moderaterna skriver i sin reservation "att det är ett angeläget
            mål att begränsa tillgängligheten av kärnvapen i världen". Vi
            menar att det är ett angeläget mål att få en kärnvapenfri värld,
            inte bara att begränsa tillgängligheten.
          </note>
          <note>
            Moderaterna skriver i sin reservation också "att det kan finnas
            fall av kärnvapenanvändning där rättsläget ingalunda är klart
            eftersom kärnvapen som sådana inte är förbjudna i folkrätten".
            Vi socialdemokrater menar att det möjligen inom folkrätten skulle
            kunna drivas en sådan linje men vill understryka att det är svenska
            folkets allmänna mening och vårt mål att kärnvapen aldrig skall
            komma till användning. Vi har därför i detta betänkande också
            tagit tillfället i akt att återigen uppmana regeringen att i alla
            internationella fora försöka påvisa och driva att användning av
            kärnvapen står i strid med internationell rätt. På denna punkt
            skiljer sig uppfattningarna mellan moderaterna och de övriga partierna
            i utskottet.
          </note>
          <note>
            Jag yrkar bifall till utskottets hemställan och avslag på reservationen.
          </note>
          <note type="speaker">
            Anf. 31 INGER KOCH (m) replik:
          </note>
          <note>
            Fru talman! Viola Furubjelke säger att vi har olika mål när det
            gäller användningen av kärnvapen. Det har vi inte. Vi har aldrig
            sagt något sådant, och det deklarerade jag mycket tydligt i den
            diskussion som vi förde i kammaren i våras. Också vi önskar en
            kärnvapenfri värld, och det är vårt gemensamma mål att en sådan
            skall kunna komma till stånd i en framtid. Vi önskar inte någon
            användning av kärnvapen, om en sådan skulle kunna undvikas.
          </note>
          <note>
            Men det är en annan sak att tolka den folkrätt som nu gäller.
            Vi anser inte att man så klart kan säga att kärnvapen nu är förbjudna
            enligt folkrätten och de sedvaneregler som gäller. Vi önskar att
            det skulle vara så enkelt, men det är faktiskt inte så. Vi delar
            denna syn med många internationella och nationella folkrättsexperter.
          </note>
          <note>
            Jag tycker att det vore mycket bra om Internationella domstolen
            i Haag nu kunde avgöra denna fråga, så att alla kan få veta vad
            som gäller, men jag anser inte att vi moderater kan tolka detta,
            utan det skall göras av de experter som sysslar med detta. Vi
            kan därför inte så entydigt ställa oss bakom det som utskottet
            tidigare har sagt och vad det också nu uttalar.
          </note>
          <note>
            Denna fråga är nu föremål för diskussion i FN:s första utskott,
            och det skall bli mycket intressant att ta del av FN:s ställningstagande
            i detta ärende.
          </note>
          <note type="speaker">
            Anf. 32 VIOLA FURUBJELKE (s) replik:
          </note>
          <note>
            Fru talman! Jag är inte jurist eller folkrättsexpert, och det
            är såvitt jag vet inte heller Inger Koch. Internationella domstolen
            däremot besitter sådan kompetens. Ändå skickade den till regeringarna
            en förfrågan, och regeringen tillställde riksdagen denna fråga.
            Då utgår jag ifrån att vi på politisk grund och med den kompetens
            som vi besitter som folkvalda skulle försöka avge ett svar utifrån
            den kompetensen.
          </note>
          <note>
            Det är också så majoriteten i utskottet har fattat det hela.
            Därför bad vi regeringen framföra till Internationella domstolen
            i Haag att enligt riksdagens uppfattning skulle det inte vara
            förenligt med folkrätten att använda kärnvapen. Jag tror att vi
            återspeglar den svenska folkviljan och opinionen väl i det uttalandet.
          </note>
          <note>
            När det sedan gäller om vi har olika mål eller inte, är det självfallet
            väldigt bra om vi inte har det. Men det är så att reservationen
            som Moderaterna har avgivit handlar mera om att begränsa spridning
            och tillgänglighet av kärnvapen än att se till att kärnvapen aldrig
            används, att förbjuda dem och göra dem olagliga.
          </note>
          <note>
            Därför utgick jag ifrån att vi ser litet olika på det här, att
            vårt mål, en kärnvapenfri värld, inte delas av
          </note>
          <note>
            Moderaterna, som anser att det kan finnas fall av kärnvapenanvändning
            där rättsläget inte är bindande och att det angelägnaste målet
            är att begränsa tillgängligheten. Därvid skiljer vi oss.
          </note>
          <note type="speaker">
            Anf. 33 INGER KOCH (m) replik:
          </note>
          <note>
            Fru talman! Jag vill återigen säga att det är ingen skillnad
            i synsätt. Där får väl Viola Furubjelke tro oss på vårt ord.
          </note>
          <note>
            De instrument som vi nu har att verka efter är de konventioner
            som i dag gäller inom FN. Målet är nu naturligtvis i första hand
            att stärka de konventionerna, att se till att de efterlevs, för
            det kommer i dagens läge att kunna begränsa kärnvapenanvändningen.
          </note>
          <note>
            Det långsiktiga målet - det har jag redan sagt -
          </note>
          <note>
            delar vi, Viola Furubjelke. Där har vi ingen annan åsikt.
          </note>
          <note type="speaker">
            Anf. 34 VIOLA FURUBJELKE (s) replik:
          </note>
          <note>
            Fru talman! Jag skall inte ytterligare förlänga debatten, men
            när Inger Koch återigen upprepar att vi är överens i den här frågan,
            då kan jag inte se annat än att reservationen är ganska onödig.
            Vi skulle ha kunnat skriva oss samman i ett enigt betänkande i
            så fall.
          </note>
          <note type="speaker">
            Anf. 35 EVA ZETTERBERG (v):
          </note>
          <note>
            Fru talman! Sverige har en lång tradition på nedrustningsområdet.
            Jag känner stolthet över att kvinnor som Alva Myrdal, Inga Thorsson,
            Maj Britt Theorin och många många fler har bedrivit ett mycket
            aktivt och framgångsrikt arbete på det området. Det är min förhoppning
            att Lena Hjelm-Wallén kommer att med kraft fortsätta den traditionen,
            och jag tycker att den inledning Lena Hjelm-Wallén har gjort både
            i FN och genom regeringsdeklarationer på nedrustningsområdet,
            speciellt minor, lovar gott.
          </note>
          <note>
            Det här betänkandet handlar dels, som tidigare talare varit inne
            på, om kärnvapen, dels frågor om minor. Vad gäller användning
            av antipersonella minor kan jag bara konstatera att detta är ett
            av de mest fruktansvärda vapen som finns i världen. Mellan 85
          </note>
          <note>
            och 100 miljoner minor finns i 62 länder. Till helt nyligen har
            minor tillverkats även i Sverige, och det är på ett mycket sent
            stadium som svenska företag har upphört med försäljning av minor.
            Vi har alltså från svensk sida faktiskt deltagit i att sprida
            minor över världen.
          </note>
          <note>
            Från olika organisationer, från Rädda barnen liksom från Svenska
            Freds- och skiljedomsföreningen, har man under senare år med stor
            aktivitet tagit upp de här frågorna och visat hur det framför
            allt är civilbefolkningen, kvinnor och barn, som drabbas av minorna.
            Vi vet de fruktansvärda exemplen från Afrika, från exempelvis
            Angola och Moçambique, där minröjningen är långt ifrån utförd
            och där det fortfarande finns tusentals minor kvar i marken som
            drabbar framför allt barn.
          </note>
          <note>
            Jag ser arbetet för att få bort minor, både tillverkning och
            spridning av dem i världen, som en av de allra viktigaste frågor
            som Sverige kan ägna sig åt.
          </note>
          <note>
            Det är därför naturligtvis en besvikelse att konstatera att när
            vi har lagt fram förslag på det här området i
          </note>
          <note>
            FN är det bara ett land, Mexiko, som har stött oss.
          </note>
          <note>
            Ett enigt utrikesutskott förra perioden krävde att regeringen
            aktivt skulle ta upp det här arbetet. Regeringen har fullföljt
            utrikesutskottets och riksdagens beställning på området, men personligen
            kan jag inte låta bli att fundera över med vilken kraft den tidigare
            borgerliga regeringen ägnade sig åt det, eftersom man alltså lyckades
            få bara en enda stat med sig. Jag har svårt att tro att Sverige
            och Mexiko skulle vara de enda staterna i världen som vill få
            bort minorna.
          </note>
          <note>
            Vad gäller kärnvapen är vi däremot tyvärr inte eniga i utskottet.
            Jag vill bara instämma i det Viola
          </note>
          <note>
            Furubjelke tog upp i diskussionen med Inger Koch, att om vi hade
            varit eniga om att inte bara se till att kärnvapen inte används,
            som Viola Furubjelke sade, utan över huvud taget inte tillverkas,
            då skulle det inte ha varit nödvändigt med en reservation här.
            Eller hur,
          </note>
          <note>
            Inger Koch?
          </note>
          <note>
            Jag menar alltså att det är oerhört viktigt att vi från svensk
            sida fortsätter att driva kravet på att kärnvapen skall förklaras
            som olagliga och över huvud taget inte få användas. Jag hoppas
            att Moderaterna ändrar sin inställning här. Huruvida det är möjligt
            folkrättsligt och på annat sätt, det prövas ju i FN, det prövas
            i
          </note>
          <note>
            Internationella domstolen. Det vi skall uttrycka är
          </note>
          <note>
            Sveriges vilja på området och vad vi tycker är viktigt att genomföra.
          </note>
          <note>
            Så, fru talman, jag stannar där, och jag vill yrka bifall till
            utskottets hemställan.
          </note>
          <note type="speaker">
            Anf. 36 INGER KOCH (m):
          </note>
          <note>
            Fru talman! Jag hoppas också, i likhet med Eva
          </note>
          <note>
            Zetterberg, att Sveriges nuvarande regering skall engagera sig
            starkt när det gäller kärnvapen och kärnvapenbekämpningen. Där
            är vi helt överens. Men när det gäller att tolka gällande rätt
            anser vi fortfarande att vi inte så klart kan säga vad som gäller,
            utan det måste expertisen uttala sig om.
          </note>
          <note>
            Det finns många olika meningar om det här. I
          </note>
          <note>
            många stycken håller jag med om att vi kan visst säga att kärnvapen
            kan anses vara förbjudna, men i andra stycken är det inte lika
            klart. Därför kan vi inte säga klart att så är det, utan det måste
            bli föremål för tolkningar inom domstolen och FN:s vilja så småningom
            hur man vill använda konventionerna.
          </note>
          <note>
            Men det framtida målet är vi överens om. Det tycker jag att vi
            skall se fram emot och verka för.
          </note>
          <note type="speaker">
            Anf. 37 EVA ZETTERBERG (v):
          </note>
          <note>
            Fru talman! Inger Koch säger att vi i riksdagen skall göra expertbedömingen
            huruvida man kan uttala sig eller inte. Jag menar att här skall
            vi göra en politisk bedömning. Vi skall bedöma vad vi hävdar är
            en riktig ekonomisk politik, nämligen att kärnvapen över huvud
            taget inte skall användas och över huvud taget inte tillverkas.
            Därför blir det fullt logiskt att driva kravet på att förklara
            kärnvapen olagliga.
          </note>
          <note>
            Jag vill bara påminna Inger Koch och andra om att vi börjar bli
            så pass gamla många av oss här att vi faktiskt kommer ihåg att
            det även i Sverige har förts en diskussion och faktiskt funnits
            förslag, på 50-talet, om att utrusta det svenska försvaret med
            kärnvapen.
          </note>
          <note>
            Tack vare en oerhört stark opinion i Sverige lyckades vi avvärja
            detta hot.
          </note>
          <note>
            Det var inte så omöjligt att Sverige hade anskaffat kärnvapen,
            och därför menar jag att det styrker det folkliga kravet mot att
            över huvud taget tillverka och använda kärnvapen. Det är detta
            Sverige skall föra fram i internationella fora.
          </note>
          <note type="speaker">
            Anf. 38 INGER KOCH (m):
          </note>
          <note>
            Fru talman! Jag tycker att det är viktigt att slå fast att lagar
            aldrig får bedömas politiskt. Vi har sett hur man genom politiska
            beslut använder lagarna i många diktaturländer. Detta får aldrig
            ske. Lagar måste bedömas enligt experterna, och experterna måste
            tolka lagarna åt oss.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            13 § Folkhälsofrågor
          </note>
          <note>
            Föredrogs socialutskottets betänkande
          </note>
          <note>
            1994/95:SoU6 Folkhälsofrågor (skr. 1993/94:247).
          </note>
          <note type="speaker">
            Anf. 39 STIG SANDSTRÖM (v):
          </note>
          <note>
            Fru talman! Det har blivit ett ökat intresse för folkhälsofrågor
            de senare åren, och det tycker jag är väldigt positivt och bra.
            Det är en allmänt utbredd uppfattning bland allmänheten att det
            måste vara bättre att förebygga sjukdom och ohälsa än att i efterhand
            komma in med dyra metoder och reparera skador när de har uppstått.
          </note>
          <note>
            Tyvärr är folkhälsoarbetet fortfarande ganska ostrukturerat i
            Sverige. Det är splittrat och därför mindre effektivt. Vi har
            på nationell nivå tre olika organ som sysslar med folkhälsofrågor.
            Det är Socialstyrelsen, som är tänkt att ha en tillsynsroll. Vi
            har ett epidemiologiskt centrum, som har hand om folkhälsorapporter
            och statistik, och vi har det nyinrättade organet Folkhälsoinstitutet,
            som är tänkt att vara litet mer praktiskt inriktat och syssla
            med kampanjer och liknande.
          </note>
          <note>
            Att det fortfarande är svårt att komma till rätta med problemen
            kan man se på det faktum att man diskuterar ytterligare en nivå
            - en nationell kommitté
          </note>
          <note>
            - som skall ta tag i folkhälsofrågorna.
          </note>
          <note>
            Jag vill mena att man gör det ännu svårare för sig med de centraliserade
            lösningarna. Vår mening är att man i stället bör ta till vara
            de lokala erfarenheter som finns ute i landet och börja i den
            änden.
          </note>
          <note>
            Det är därför vi från början har krävt en utvärdering av det
            lokala hälsoarbete som i många fall har pågått i ett tjugotal
            år ute i landstingen och kommunerna. Vi har mildrat begreppet
            "utvärdering" och vill nu att man i varje fall skall göra en "kartläggning".
          </note>
          <note>
            Ute i landet har det faktiskt pågått ett praktiskt inriktat folkhälsoarbete.
            I slutet av 70-talet gjorde t.ex.
          </note>
          <note>
            landstinget i Skaraborg en mycket ambitiös satsning på primärvård
            och hälsovård som blev uppmärksammad i hela landet och fick efterföljare
            i många andra landsting, t.ex. Jämtland, Blekinge och Östergötland.
          </note>
          <note>
            Folkhälsoarbetet fick en mycket bra stimulans i början på 80-talet
            då den första Dagmaröverenskommelsen kom. Då öronmärktes en viss
            del av pengarna - jag tror att det var 20 kr per invånare -
          </note>
          <note>
            som skulle satsas på folkhälsoarbete. Det fick t.ex. till följd
            att vi i mitt landsting - Älvsborgs läns landsting
          </note>
          <note>
            - fick råd att anställa tio hälsoplanerare som vi spred ut i
            landstingsområdet. I vårt landsting har vi tio års erfarenhet
            av ett praktiskt inriktat folkhälsoarbete.
          </note>
          <note>
            I många fall ligger man i landstingen före de centrala instanserna.
            Vi har t.ex. haft stora diskussioner om arbetslöshetens påverkan
            på folkhälsan. Det saknas ju helt i propositionen, som i och för
            sig skall dras tillbaks.
          </note>
          <note>
            Vi menar från Vänsterpartiets sida att det måste vara värdefullt
            att ta till vara de erfarenheter som finns ute i landstingen.
            Det är kanske i den änden man skall börja, just med hänsyn till
            att folkhälsoarbetet är ett svårt arbete. Det går inte att kommendera
            fram eller komma med något dekret uppifrån och säga att det skall
            göras si och så för att vi skall få fart på verksamheten. Man
            får lirka litet grand och komma med nya metoder och idéer. Man
            måste framför allt ta till vara de erfarenheter och den kompetens
            som har byggts upp ute i landet.
          </note>
          <note>
            Fru talman! Det finns ytterligare ett skäl till att vi vill lyfta
            fram denna fråga. De hårda neddragningarna i sjukvården och de
            omstruktureringar som har gjorts med köp-sälj-system och husläkeri
            har visat sig vara ett hot mot det förebyggande arbetet. Det är
            lätt att spara på ett sådant område som folkhälsoarbetet, eftersom
            man inte ser resultaten omedelbart, vilket man kanske gör vid
            en operation eller en medicinsk behandling. Det är ett mer långsiktigt
            arbete, och därför är det lätt att dra in på de resurserna. Därför
            vore det också bra att få en samlad bild över vad som har hänt
            de senaste åren på det området.
          </note>
          <note>
            Det är därför vi har lyft fram frågan, och vi hoppas att det
            skall bli en annan infallsvinkel på nästa folkhälsoproposition,
            som vi antar kommer om några eller något år.
          </note>
          <note>
            Fru talman! Vi har också yrkat på att man skall anslå tio miljoner
            till alkoholforskningen. Jag skall inte argumentera mycket för
            det. Jag kan nämna ett ord, och det är EU, som jag tycker är skäl
            nog för att vi bör satsa på den forskningen. Det råder väl ingen
            tvekan om att vi måste öka beredskapen och framförhållningen när
            vi nu framöver kan förvänta oss en ny alkholpolitik. Fortfarande
            finns det stora brister på alkoholforskningens område. Anslagen
            har dragits ned under senare år.
          </note>
          <note type="speaker">
            Anf. 40 BO HOLMBERG (s):
          </note>
          <note>
            Fru talman! Jag vill börja med att yrka bifall till utskottets
            bedömning och avslag på reservationen.
          </note>
          <note>
            Den reservation som vänstern har gjort innehåller egentligen
            två yrkanden. Det ena gäller tio miljoner nya kronor till forskning
            om alkoholen, och det andra gäller att man skall gå in och titta
            på hur det lokala och det regionala folkhälsoarbetet ser ut.
          </note>
          <note>
            Utskottet har sagt nej till de tio miljoner nya kronorna av naturliga
            skäl. Pengarna brukar vi ju hantera i samband med budgetpropositionen.
            Jag utgår från att regeringen kommer att pröva penningmängden
            till alkoholforskningen i kommande budgetproposition.
          </note>
          <note>
            Det andra yrkandet gäller lokalt och regionalt folkhälsoarbete.
            För det första vill jag säga att Folkhälsoinstitutet inte bara
            har uppgiften att jobba med folkhälsofrågorna nationellt - i ett
            Sverigeperspektiv
          </note>
          <note>
            - utan också att stödja och utveckla det lokala och regionala
            folkhälsoarbetet. Det är alltså en huvuduppgift man har.
          </note>
          <note>
            För det andra vill jag säga att Hälso- och sjukvårdsutredningen
            hade uppgiften att undersöka vad som händer med folkhälsoarbetet
            mot bakgrund av den tidigare regeringens nedskärningar - precis
            på det sätt som yrkas. De uppgifter vi fick till utredningen hade
            många dystra inslag, vill jag säga. I många landsting hade de
            lokala hälsoplanerarna helt enkelt avskedats på grund av penningbrist,
            och det lokala folkhälsoarbetet stannade av.
          </note>
          <note>
            Jag vill i likhet med Stig Sandström säga att husläkarreformen
            varit negativ. I tidigare beslut lade riksdagen fast ett nationellt
            mål, dvs. att man skulle ha ett befolkningsansvar och jobba förebyggande.
            Det var ett nationellt mål att vi skulle ha en mödra- och barnhälsovård.
            Med husläkarreformen blev det enda nationella målet att alla skulle
            ha en doktor. Det var upp till varje landsting och husläkare att
            förhandla om man skulle ha mödra- och barnhälsovård och förebyggande
            verksamhet. Vi vände oss starkt emot detta, för det var felaktiga
            signaler.
          </note>
          <note>
            Nu kommer som bekant husläkarreformen att upphävas, och jag utgår
            från att den nya hälso- och sjukvårdsutredningen kommer att ta
            upp folkhälsoarbetet igen. I regeringsförklaringen har också regeringen
            sagt att folkhälsoarbetet är en viktig del.
          </note>
          <note>
            De tankar som vänstern har och som Stig Sandström gav uttryck
            för - att det är viktigt att man fullföljer och utvecklar det
            lokala och regionala folkhälsoarbetet - ställer jag mig bakom.
            Jag hoppas att de ambitionerna återkommer i den kommande hälso-
            och sjukvårdsutredningen.
          </note>
          <note type="speaker">
            Anf. 41 STIG SANDSTRÖM (v):
          </note>
          <note>
            Fru talman! Jag tackar för inlägget från Bo Holmberg. I sak är
            vi överens, som jag uppfattar saken.
          </note>
          <note>
            Vår kritik gäller den proposition som den borgerliga regeringen
            har lagt fram. Jag tror säkert att vi skall kunna dra åt samma
            håll i dessa frågor. Det är min förhoppning.
          </note>
          <note>
            Jag kan också passa på tillfället att yrka bifall till min reservation.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            14 § Detaljhandel med receptfria läkemedel m.m.
          </note>
          <note>
            Föredrogs socialutskottets betänkande
          </note>
          <note>
            1994/95:SoU11 Detaljhandel med receptfria läkemedel m.m. (prop.
            1994/95:9).
          </note>
          <note type="speaker">
            Anf. 42 LEIF CARLSON (m):
          </note>
          <note>
            Fru talman! Socialutskottets betänkande SoU11
          </note>
          <note>
            Detaljhandel med receptfria läkemedel berör ett av våra många
            monopol. Vi har haft och har, enligt min mening, alltför många
            monopol och för många skyddade verksamheter. Det proposition 1994/95:9
            från den borgerliga regeringen avsåg var bl.a. att luckra upp
            monopolstrukturen inom ett område. Det är angeläget att så sker,
            menar vi.
          </note>
          <note>
            Fru talman! Det är ett accepterat faktum att avreglering och
            konkurrensutsättande ger ökad effektivitet.
          </note>
          <note>
            Men så fort det gäller offentliga monopol, statliga eller kommunala,
            tycks detta faktum plötsligt tas bort av någon okänd lag. Förbättringar
            som uppenbart skett inom offentlig verksamhet inför blotta hotet
            om att man skall upphäva monopol och införa konkurrens från andra
            tas till intäkt för att ingenting egentligen behöver göras. Så
            är det ju inte. Den effektivitetshöjning och ökade lyhördhet för
            kundernas önskemål som konkurrens medför kommer både samhället
            och individerna till del i form av bättre produkter till rimliga
            priser. Det gäller egentligen alla monopol, såväl privata som
            offentliga.
          </note>
          <note>
            I detta fall har vi möjlighet att luckra upp ett offentligt monopol
            för att förbättra förhållandet för medborgarna. Det är viktigt
            för en optimal funktion.
          </note>
          <note>
            Det gäller även Apoteksbolaget. Det finns flera kritiska synpunkter
            mot Apoteksbolagets produktivitet som framförts av remissinstanserna
            i samband med att slutbetänkandet från Läkemedelsutredningen har
            behandlats.
          </note>
          <note>
            Fru talman! Även om Apoteksbolaget också har en god geografisk
            täckning skulle tillgängligheten till receptfria läkemedel öka
            om Apoteksbolagets monopol upphörde. Syftet med förslaget är också
            att öka tillgängligheten till dessa läkemedel för att på så sätt
            ge de enskilda medborgarna bättre möjligheter till egenvård.
          </note>
          <note>
            Samtidigt kräver självklart en ändring att farmakologisk kompetens
            finns tillgänglig. Det vidgar arbetsmarknaden för farmaceuter,
            som nu är tämligen begränsad. Det är aldrig bra att ha en så snäv
            arbetsmarknad med få arbetsgivare.
          </note>
          <note>
            Det har också utvecklats mycket avancerade system för prisfrågeterminaler,
            där man kan ha läkemedelsinformation inbyggd på ett mycket effektivt
            och tydligt sätt. Människor vänjer sig alltmer vid att använda
            modern informationsteknologi. Här ser vi en möjlighet för egenvårdsapoteken
            till ytterligare förbättringar genom den moderna tekniken.
          </note>
          <note>
            Fru talman! Behovet av egenvård i högre grad för att ta hand
            om de banala sjukdomarna har framhållits bl.a. i ett delbetänkande
            från prioriteringsutredningen.
          </note>
          <note>
            Det är därför angeläget att det förslag som lagts fram i motionen
            kommer till stånd, så att inte vårdapparaten belastas i onödan.
            Detta är ett första steg för att bryta ett monopol som såväl Konkurrensverket
            och Riksförsäkringsverket som Riksrevisionsverket anser är ineffektivt.
            Det är viktigt att starta det nu och inte vänta.
          </note>
          <note>
            Enligt Riksrevisionsverket är det uppenbart att handeln med receptförskrivna
            läkemedel inte bär sina kostnader, vilket innebär att läkemedelsförskrivningen
            via pålägg på receptbelagda läkemedel subventionerar övrig försäljning.
            Det är oacceptabelt. Det understryker hur angeläget det är att
            snarast ta första steget för att utsätta detaljhandeln med läkemedel
            för konkurrens. Det finns ej skäl att vänta med de receptfria
            läkemedlen.
          </note>
          <note>
            Fru talman! Jag yrkar bifall till reservationen i dess helhet.
          </note>
          <note type="speaker">
            Anf. 43 BO HOLMBERG (s):
          </note>
          <note>
            Fru talman! Först till formfrågan. Utskottet tycker att det är
            rimligt att en nytillträdande regering får göra sin egen bedömning
            av hur man vill hantera frågor om läkemedel, läkemedelskostnader
            och Apoteksbolaget.
          </note>
          <note>
            Så har det varit vid regeringsskiften tidigare, Leif
          </note>
          <note>
            Carlson. Det är inte ovanligt att en nytillträdande regering
            själv vill hantera sakområdena. Det tycker vi är rimligt.
          </note>
          <note>
            Det andra gäller sakfrågan. Jag instämmer inte i
          </note>
          <note>
            Leif Carlsons bedömning att situationen när det gäller apoteken
            och läkemedel skulle vara så nerkörd att man skulle behöva en
            privatisering och något av en efterfrågestyrd situation. Redan
            nu kan vi se vad ett sådant marknadstänkande leder till.
          </note>
          <note>
            Jag kommer från Västernorrland och kan se avigsidorna av Postens
            avreglering. De människor som bor i Norrlands inland får inte
            sin dagstidning utburen på lördagar, för det bär sig inte.
          </note>
          <note>
            Tanken bakom att vi skall ha monopol är att vi skall ha en likvärdig
            service. Vilken människosyn är det egentligen som döljer sig här?
            Är det bara i områden som är ekonomiskt starka som det skall fungera
            på ett bra sätt? Om man råkar bo i områden som inte har samma
            ekonomiska styrka, hanteras man som en andra rangens medborgare.
            Jag tycker att det är en rättighet att ha tillgång till apotek
            och apoteksservice oavsett var man bor, i Norrlands inland, Stockholm
            eller Skåne. Det är mycket enkelt att förstöra det genom att sätta
            upp ett avkastningskrav, så att det bara lönar sig att ha apotek
            i de större regionerna.
          </note>
          <note>
            Också av ideologiska skäl har vi en annan uppfattning, Leif Carlson.
            Vi tycker att sjukvård och läkemedel inte är varor på en marknad.
            Behovsprincipen måste få styra.
          </note>
          <note>
            Av formskäl, sakskäl och ideologiska skäl yrkar jag bifall till
            utskottets yrkande och avslag på reservationen.
          </note>
          <note type="speaker">
            Anf. 44 LEIF CARLSON (m):
          </note>
          <note>
            Fru talman! Det kan nog synas rimligt att en regering får dra
            tillbaka förslag för att tänka över frågan.
          </note>
          <note>
            Den nuvarande regeringen kunde kanske i större utsträckning tänka
            över vissa förslag innan man genomför återställare som skadar
            barnfamiljer och påverkar vårdgivare. I just denna fråga finns
            det inte anledning till denna eftertänksamhet. Här finns ett klart
            förslag som gör att effektiviteten inom vårdsektorn ökar och medför
            fördelar för patienterna i och med att tillgängligheten till läkemedel
            ökar. Tillgängligheten ökar faktiskt, Bo Holmberg, om man ger
            möjlighet att inhandla receptfria läkemedel på fler ställen än
            bara apotek.
          </note>
          <note>
            Bo Holmberg talar om tillgången i Norrland. Men jag tror att
            det är längre mellan apoteken än mellan
          </note>
          <note>
            ICA- och Konsumaffärerna. Därför är detta en förbättring för
            de enskilda människorna i glesbygd. Jag menar att det inte finns
            anledning att töva i denna fråga. Vi bör fatta beslut nu.
          </note>
          <note type="speaker">
            Anf. 45 BO HOLMBERG (s):
          </note>
          <note>
            Fru talman! Leif Carlson kan vara förvissad om att regeringen
            kommer att sakligt motivera alla de propositioner som läggs fram,
            så också i den fortsatta hanteringen vad gäller läkemedel. Det
            finns ett antal ombud i ICA- och Konsumbutiker runt om i Norrlands
            inland som förmedlar läkemedel. Jag tror inte ett ögonblick att
            det skulle bli bättre service om man slår in på en väg som börjar
            med att man släpper de receptfria läkemedlen och fortsätter med
            avreglering av monopolet och en höjning av avkastningskraven.
          </note>
          <note>
            Då kommer man så småningom också att släppa den farmaceutiska
            kunskapen på utdelningsställena.
          </note>
          <note>
            Jag utgår från att läkemedelsfrågorna kommer att vara en del
            av regeringens kommande sjukvårdspolitik. På ett eller annat sätt
            återkommer nog regeringen och vi får tillfälle att diskutera dessa
            frågor ytterligare.
          </note>
          <note type="speaker">
            Anf. 46 LEIF CARLSON (m):
          </note>
          <note>
            Fru talman! Jag förutser att man återkommer i ärendet.
          </note>
          <note>
            Vi menar att det är så pass angeläget att bryta upp en monopolstruktur
            att detta bör göras när det finns ett gott underlag. Det finns
            nu.
          </note>
          <note>
            Just denna inställning att offentliga monopol inte har denna
            negativa effekt är märklig. Vi vet att om det inte finns konkurrens
            blir all verksamhet ineffektiv.
          </note>
          <note>
            Vi vet att den kraftiga förbättring som Bo Holmberg alldeles
            riktigt har sagt har skett inom Apoteksbolaget beror på hotet
            från annan verksamhet. Då sker en skärpning. Det är vad Apoteksbolaget
            har gjort.
          </note>
          <note>
            Låter vi situationen vara finns det inget skäl att tro att verksamheten
            fortsätter på samma sätt. Konkurrens är nödvändigt för ett effektivt
            fungerande system.
          </note>
          <note>
            Finns det inte ett effektivt fungerande system blir det hela
            till nackdel för patienterna. Så vill vi inte ha det.
          </note>
          <note>
            Vi vill att verksamheten skall skötas så bra som möjligt för
            de patienter ute i landet som i högre grad måste bedriva egenvård
            än vad som sker i dag.
          </note>
          <note type="speaker">
            Anf. 47 BO HOLMBERG (s):
          </note>
          <note>
            Fru talman! Situationen för svenska läkemedel jämfört med andra
            länder är hygglig vad avser tillgång, kvalitet och kostnader.
            Det finns ingen anledning, Leif Carlson, att föra in någon nyliberal
            systemskiftespolitik på läkemedels- eller sjukvårdssidan.
          </note>
          <note>
            Jag hörde ett intressant föredrag som hölls av en nationalekonom
            för en tid sedan. Vederbörande skilde mellan utvecklingskraft
            och konkurrenskraft. Det är något som det nyliberala lägret borde
            ta till sig. Det kanske finns områden där konkurrenskraften är
            sämre och där man borde i stället fundera på utvecklingskraften,
            dvs. långsiktighet. I fråga om läkemedel gäller det kopplingen
            mellan forskningen och utvecklingen. Sedan är det också kompetensutvecklingen,
            inte bara en kortsiktig vinst i årsbokslutet.
          </note>
          <note>
            Jag kan försäkra att regeringen kommer att främja effektivitet,
            kvalitet och tillgänglighet över hela landet. Men det kommer inte
            att ske med hjälp av nyliberal systemskiftespolitik.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            15 § Kulturmiljöfrågor
          </note>
          <note>
            Föredrogs kulturutskottets betänkande
          </note>
          <note>
            1994/95:KrU3 Kulturmiljöfrågor.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            16 § Allmänna kulturfrågor
          </note>
          <note>
            Föredrogs kulturutskottets betänkande
          </note>
          <note>
            1994/95:KrU4 Allmänna kulturfrågor.
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            KU10 Vissa datalagsfrågor
          </note>
          <note>
            Mom. 1 (överklagande av Datainspektionens beslut)
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            211 röster för utskottet
          </note>
          <note>
            88 röster för res.
          </note>
          <note>
            1 avstod
          </note>
          <note>
            49 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 1 m, 23 c, 17 v, 14 mp, 11
          </note>
          <note>
            kds
          </note>
          <note>
            För res.: 66 m, 20 fp, 2 kds
          </note>
          <note>
            Avstående: 1 m
          </note>
          <note>
            Frånvarande: 16 s, 12 m, 4 c, 6 fp, 5 v, 4 mp, 2
          </note>
          <note>
            kds
          </note>
          <note>
            Per Bill (m) anmälde att han avsett att rösta nej men markerats
            ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU20 Överklagande av Datainspektionens beslut i vissa ärenden
          </note>
          <note>
            Kammaren biföll utskottets hemställan
          </note>
          <note>
            KU13 Lagstiftningsprocessen m.m.
          </note>
          <note>
            Kammaren biföll utskottets hemställan.
          </note>
          <note>
            KU16 Ordensväsendet
          </note>
          <note>
            Mom. 1 (Ordensväsendet)
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            199 röster för utskottet
          </note>
          <note>
            98 röster för res.
          </note>
          <note>
            1 avstod
          </note>
          <note>
            51 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 21 c, 17 v, 14 mp, 2
          </note>
          <note>
            kds
          </note>
          <note>
            För res.: 67 m, 20 fp, 11 kds
          </note>
          <note>
            Avstående: 1 c
          </note>
          <note>
            Frånvarande: 16 s, 13 m, 5 c, 6 fp, 5 v, 4 mp, 2
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU2 Dubbelbeskattningsavtal med Frankrike avseende arv och gåva
          </note>
          <note>
            Kammaren biföll utskottets hemställan.
          </note>
          <note>
            SkU3 Dubbelbeskattningsavtal med Amerikas
          </note>
          <note>
            Förenta Stater
          </note>
          <note>
            Kammaren biföll utskottets hemställan.
          </note>
          <note>
            JuU1 Handläggning av ungdomsmål
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            280 röster för utskottet
          </note>
          <note>
            20 röster för res. 1
          </note>
          <note>
            49 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 68 m, 22 c, 19 fp, 13 mp, 13
          </note>
          <note>
            kds
          </note>
          <note>
            För res. 1: 1 c, 1 fp, 17 v, 1 mp
          </note>
          <note>
            Frånvarande: 16 s, 12 m, 4 c, 6 fp, 5 v, 4 mp, 2
          </note>
          <note>
            kds
          </note>
          <note>
            Mom. 2 (avsnitt 4 i propositionen)
          </note>
          <note>
            1. utskottet
          </note>
          <note>
            2. res. 2 (m, c, fp, kds)
          </note>
          <note>
            Votering:
          </note>
          <note>
            174 röster för utskottet
          </note>
          <note>
            125 röster för res. 2
          </note>
          <note>
            2 avstod
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 15 v, 14 mp
          </note>
          <note>
            För res. 2: 68 m, 23 c, 21 fp, 13 kds
          </note>
          <note>
            Avstående: 2 v
          </note>
          <note>
            Frånvarande: 16 s, 12 m, 4 c, 5 fp, 5 v, 4 mp, 2
          </note>
          <note>
            kds
          </note>
          <note>
            Mom. 3 (särskilda ungdomsdomare)
          </note>
          <note>
            1. utskottet
          </note>
          <note>
            2. res. 3 (v, kds)
          </note>
          <note>
            Votering:
          </note>
          <note>
            267 röster för utskottet
          </note>
          <note>
            32 röster för res. 3
          </note>
          <note>
            50 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 66 m, 22 c, 21 fp, 13 mp
          </note>
          <note>
            För res. 3: 1 c, 17 v, 1 mp, 13 kds
          </note>
          <note>
            Frånvarande: 16 s, 14 m, 4 c, 5 fp, 5 v, 4 mp, 2
          </note>
          <note>
            kds
          </note>
          <note>
            Rigmor Ahlstedt (c) anmälde att hon avsett att röstaja men markerats
            ha röstat nej.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU2 Ett effektivare brottmålsförfarande
          </note>
          <note>
            Kammaren biföll utskottets hemställan.
          </note>
          <note>
            JuU3 Teleavlyssning och teleövervakning
          </note>
          <note>
            Kammaren biföll utskottets hemställan.
          </note>
          <note>
            JuU4 Fortsatt giltighet av 1952 års tvångsmedelslag
          </note>
          <note>
            Mom. 1 (Fortsatt giltighet av 1952 års tvångsmedelslag)
          </note>
          <note>
            1. utskottet
          </note>
          <note>
            2. res. (v).
          </note>
          <note>
            Votering:
          </note>
          <note>
            270 röster för utskottet
          </note>
          <note>
            31 röster för res.
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 68 m, 23 c, 21 fp, 13 kds
          </note>
          <note>
            För res.: 17 v, 14 mp
          </note>
          <note>
            Frånvarande: 16 s, 12 m, 4 c, 5 fp, 5 v, 4 mp, 2
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU1 Ändringar i aktiebolagslagens firmaregler m.m.
          </note>
          <note>
            Kammaren biföll utskottets hemställan.
          </note>
          <note>
            UU6 Svenska åtgärder på nedrustningsområdet
          </note>
          <note>
            Kammaren biföll utskottets hemställan.
          </note>
          <note>
            SoU6 Folkhälsofrågor
          </note>
          <note>
            Mom. 1 - 4
          </note>
          <note>
            Kammaren biföll utskottets hemställan.
          </note>
          <note>
            Mom. 5 (det lokala folkhälsoarbetet)
          </note>
          <note>
            1. utskottet
          </note>
          <note>
            2. res. (v).
          </note>
          <note>
            Votering:
          </note>
          <note>
            284 röster för utskottet
          </note>
          <note>
            17 röster för res.
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 45 s, 68 m, 23 c, 21 fp, 14 mp, 13
          </note>
          <note>
            kds
          </note>
          <note>
            För res.: 17 v
          </note>
          <note>
            Frånvarande: 16 s, 12 m, 4 c, 5 fp, 5 v, 4 mp, 2
          </note>
          <note>
            kds
          </note>
          <note>
            SoU11 Detaljhandel med receptfria läkemedel m.m.
          </note>
          <note>
            Mom. 1 (Detaljhandel med receptfria läkemedel m.m.)
          </note>
          <note>
            1. utskottet
          </note>
          <note>
            2. res. (m, c, fp, kds).
          </note>
          <note>
            Votering:
          </note>
          <note>
            177 röster för utskottet
          </note>
          <note>
            123 röster för res.
          </note>
          <note>
            1 avstod
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 144 s, 2 c, 17 v, 14 mp
          </note>
          <note>
            För res.: 1 s, 68 m, 21 c, 20 fp, 13 kds
          </note>
          <note>
            Avstående: 1 fp
          </note>
          <note>
            Frånvarande: 16 s, 12 m, 4 c, 5 fp, 5 v, 4 mp, 2
          </note>
          <note>
            kds
          </note>
          <note>
            Andreas Carlgren (c) anmälde att han avsett att rösta nej men
            marketats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU3 Kulturmiljöfrågor
          </note>
          <note>
            Kammaren biföll utskottets hemställan.
          </note>
          <note>
            KRU04 Allmänna kulturfrågor
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av talmannen medgav kammaren att återstående ärenden
            på föredragningslistan fick avgöras i ett sammanhang efter avslutad
            debatt.
          </note>
          <note>
            17 § Tillsyn av skolan
          </note>
          <note>
            Föredrogs utbildningsutskottets betänkande
          </note>
          <note>
            1994/95:UbU1 Tillsyn av skolan (förs. 1993/94
          </note>
          <note>
            RR11).
          </note>
          <note type="speaker">
            Anf. 48 INGER DAVIDSON (kds):
          </note>
          <note>
            Herr talman! Jag vill börja med att yrka bifall till reservationerna
            2 och 3 i utbildningsutskottets betänkande UbU1.
          </note>
          <note>
            Utvecklingen går mot en allt större frihet för kommunerna att
            inom olika områden utforma verksamheten utifrån de förutsättningar
            som finns i respektive kommun. Staten formulerar målen men detaljreglerar
            inte verksamheten. Det är en positiv utveckling som ligger helt
            i linje med kristdemokratiska värderingar. Om den utvecklingen
            skall kunna fortsätta är det samtidigt nödvändigt att statens
            möjligheter att följa utvecklingen förbättras på olika sätt. Annars
            är risken stor att det åter ställs krav på lagstiftning som styr
            verksamheten i detalj.
          </note>
          <note>
            På skolans område, som debatten handlar om i dag, är det Skolverkets
            uppgift att svara för att de statliga målen uppfylls. Det gör
            man genom uppföljning, utvärdering och tillsyn av verksamheten.
            Riksdagens revisorer som har granskat Skolverket menar i sin skrivelse
            med förslag om tillsyn av skolan att just tillsynen behöver utökas
            inom vissa utpekade områden. Den uppfattningen delar vi kristdemokrater.
            Det gäller bl.a. tillsynen av hur kommunerna tar ansvar för sin
            egenkontroll av skolverksamheten och vilka förutsättningar som
            finns inom kommunerna att uppfylla kravet på en likvärdig utbildning
            över hela landet. Vi instämmer också i utskottsmajoritetens mening
            att tillsynen bör bli mer aktiv från Skolverkets sida.
          </note>
          <note>
            Enligt den programplan som Skolverket gjort upp för tillsynsprogrammet
            skall verket utöva regelbunden, s.k. planmässig, tillsyn av fristående
            skolor, första gången under skolans andra verksamhetsår och därefter
            vart tredje eller vart fjärde år. För det ändamålet har en särskild
            organisatorisk lösning skapats.
          </note>
          <note>
            När det gäller det offentliga skolväsendet finns däremot ingen
            planmässig tillsyn organiserad. Här arbetar Skolverket i stället
            med s.k. egeninitierad tillsyn utifrån signaler från uppföljnings-
            och utvärderingsverksamheten. Detta har enligt revisorerna inte
            fungerat särskilt väl. De finner det t.ex. anmärkningsvärt att
            signaler som har kommit från olika program inte har givit anledning
            till tillsynsinsatser.
          </note>
          <note>
            Vi kristdemokrater menar att statens tillsynsverksamhet inte
            bara behöver bli mer aktiv utan också i princip borde fungera
            på samma sätt, vare sig skolorna är fristående eller har kommunal
            huvudman. Framför allt gäller det inom grundskolan. I dag används
          </note>
          <note>
            1 % av det totala anslaget för Skolverket till tillsynsverksamhet.
            Tiden för tillsyn av fristående skolor utgör omkring hälften av
            den totala tiden för tillsyn.
          </note>
          <note>
            Den proportionen är knappast rimlig med tanke på att bara ungefär
            2 % av alla elever i dag går i en fristående skola.
          </note>
          <note>
            Det är också viktigt att Skolverket skaffar sig förstahandsinformation
            om hur olika skolor fungerar.
          </note>
          <note>
            Den kan man bara få om man gör besök ute på de enskilda skolorna.
            Här tycker vi att undervisningsråden har en viktig funktion att
            fylla med sin kompetens och erfarenhet. Därför menar vi kristdemokrater
            att arbetet skall organiseras så att mer tid från undervisningsrådens
            sida kan avsättas till besök både i fristående och i kommunala
            skolor. Det skulle få flera positiva effekter. Staten får på det
            sättet förstahandsinformation om tillståndet i skolan. Vid skolbesöken
            förmedlas inte bara signaler om eventuella behov av ytterligare
            statliga insatser - de ger också möjlighet till en dialog mellan
            skolan och den statliga tillsynsmyndigheten, och det kanske är
            det allra viktigaste i sammanhanget. Eventuella felaktigheter
            kan åtgärdas på ett smidigt sätt, och elevernas rättssäkerhet
            ökar. Tidigare erfarenheter från skolor som har haft regelbundna
            inspektioner utan förekommen anledning visar dessutom att skolorna
            upplever besöken positivt och ser dem mer som stöd än som kontroll.
          </note>
          <note>
            Med detta yrkar jag bifall till reservationerna 2
          </note>
          <note>
            och 3.
          </note>
          <note type="speaker">
            Anf. 49 EVA JOHANSSON (s):
          </note>
          <note>
            Herr talman! Riksdagens revisorer har i sin granskning påtalat
            att det finns brister i tillsynen av skolan. Det gäller både den
            statliga tillsynen, som
          </note>
          <note>
            Skolverket har ansvaret för, och kommunernas egenkontroll.
          </note>
          <note>
            Såväl styrsystemen som organisationen och relationerna mellan
            staten och kommunerna är relativt nya till sina former, och det
            kan naturligtvis vara en förklaring till att det finns brister.
          </note>
          <note>
            Desto viktigare är det dock att vi nu skaffar oss tillräckliga
            kunskaper om skolans utveckling och vardag. Sådana kunskaper behövs
            både här i riksdagen och i kommunerna för våra viktiga beslut
            om t.ex.
          </note>
          <note>
            resursfördelning, styrmedel och utvecklingsinsatser.
          </note>
          <note>
            Vi socialdemokrater har länge oroat oss över allt fler tecken
            på att kravet på likvärdighet i utbildningen inte upprätthålls.
          </note>
          <note>
            Skolan har, vilket har sagts här tidigare, under lång tid varit
            försatt i ett så gott som ständigt förändringsarbete. Det har
            gällt innehåll och arbetsmetoder men också något som i det här
            sammanhanget är av stor vikt, nämligen omvälvande förändringar
            av skolans styrsystem. Många av de beslut som tidigare fattades
            på central nivå, i riksdagen eller av regeringen, fattas nu i
            kommunerna eller på de enskilda skolorna. Det innebär en avsevärd
            förändring. Kommuner och skolor kan på ett helt annat sätt än
            tidigare ta hänsyn till de skilda förutsättningar som finns för
            deras verksamhet. Det är mest av godo. Det lockar fram personalens
            professionalitet, och det ger utrymme för elevernas och föräldrarnas
            inflytande över sin skola. Detta är någonting som vi skall slå
            vakt om.
          </note>
          <note>
            Förändringarna har de senaste åren kombinerats med mycket kraftiga
            besparingar i skolans verksamhet och med olika resursfördelningssystem
            av skolpengsmodell. Detta har, på sina håll, bidragit till att
            öka klyftorna mellan skolor och elever med vitt skilda förutsättningar.
            Utvecklingen har gått på tvärs mot både den gamla och den nya
            läroplanen. Den förändringen har inte drivits fram av några pedagogiska
            skäl, vilket alla kan förstå, utan är resultatet av mycket starkt
            ideologiskt styrda beslut från främst moderata kommunledningar,
            stödda av ett moderatstyrt utbildningsdepartement. De har gjort
            misstaget att koppla rätten att välja skola - vi är alla överens
            om att den rätten skall finnas - till ett orättvist resursfördelningssystem.
            Det är ett av hoten mot den likvärdiga skolan.
          </note>
          <note>
            Skall likvärdigheten kunna uppnås, krävs att resurserna fördelas
            efter behov i stället för efter en grovt tillyxad schablon.
          </note>
          <note>
            Vi har under flera år begärt att få den här frågan särskilt belyst.
            Intresset har tidigare varit svalt. Med glädje kan vi nu konstatera
            att Skolverket har påbörjat ett projekt för att ge oss ett tillförlitligt
            underlag. Det är bra och nödvändigt. Det är bra att även revisorerna
            nu har konstaterat att det finns brister.
          </note>
          <note>
            Revisorerna konstaterar också att det finns brister i kommunernas
            egenkontroll av skolan. I det nya styrsystemet ligger en stor
            del av ansvaret hos kommunerna. Det ställer nya stora krav på
            dem.
          </note>
          <note>
            Först och främst handlar det om att varje kommun måste lägga
            fast sin egen skolplan, som tydliggör kommunens mål med sin skola
            och där man också redovisar hur man vill arbeta för att uppnå
            de nationella målen.
          </note>
          <note>
            Skrämmande många kommuner saknar sådana dokument. Självfallet
            går det inte att vare sig utvärdera, följa upp eller utöva en
            effektiv tillsyn av en verksamhet som man inte har lagt fast målen
            för.
          </note>
          <note>
            Många kommuner har dessutom så allmänt hållna skolplaner att
            de visat sig svåra att utvärdera. Mycket arbete återstår alltså
            när det gäller att få ett komplett nytt styrsystem för skolan.
            Utbildningsutskottet utgår från att kommunerna utvecklar sina
            styrsystem och skaffar sig den kompetens och de övriga resurser
            som behövs för att avhjälpa dessa brister. Vi betonar också att
            Skolverket har en viktig roll att spela när det gäller tillsynen
            av kommunernas egenkontroll.
          </note>
          <note>
            Det är ett enigt utskott som vill ge regeringen till känna vad
            riksdagens revisorer föreslår. Därmed tillgodoses också en socialdemokratisk
            motion i ärendet.
          </note>
          <note>
            Jag vill mycket kort kommentera de reservationer som fogats till
            betänkandet.
          </note>
          <note>
            I reservation 1 kräver Miljöpartiet tydliga anvisningar för kommunerna
            om hur deras tillsyn skall gå till.
          </note>
          <note>
            Skolverket har redovisat att man har för avsikt att ta fram ett
            informationsmaterial som tydliggör för kommuner och skolor vilka
            krav staten ställer på deras egenkontroll. Någon åtgärd behövs
            alltså inte från riksdagens sida. Därför yrkar jag avslag på reservationen.
            Om Miljöpartiet med sin reservation vill styra hur kommunernas
            egenkontroll skall gå till - jag tycker att det är litet oklart
            - vill jag också yrka avslag. Det finns ingen anledning att införa
            en sådan statlig styrning av hur det går till. Huvudsaken är att
            kommunerna vet vilka krav som ställs på dem.
          </note>
          <note>
            I reservation 2 yrkar Miljöpartiet och kds att den statliga tillsynen
            skall vara likartad för kommunala och fristående skolor. Hela
            utskottet har i enighet strukit under att samtliga skolformer
            och utbildningar som står under Skolverkets tillsyn, samt skolhälsovårdens
            organisation och funktion bör omfattas av aktiva tillsynsinsatser.
            Vi gör också - enigt - ett tillkännagivande om utökade och mer
            aktiva sådana tillsynsinsatser. Jag anser att det på ett tillräckligt
            starkt sätt stryker under Skolverkets ansvar också för tillsynen
            av den kommunala skolan.
          </note>
          <note>
            Jag vill å det bestämdaste avråda från att riksdagen fattar beslut
            som skulle kunna uppfattas som att kommunernas ansvar för egentillsynen
            av skolorna skulle minska. Det är kommunerna som är närmast invånarna,
            skolans elever och deras föräldrar. Det är på den nivån de bästa
            förutsättningarna finns för att snabbt fånga upp och undersöka
            förhållandena när något kan ha blivit fel. Jag yrkar avslag på
            reservation
          </note>
          <note>
            2.
          </note>
          <note>
            I reservation 3 vill Miljöpartiet och kds att riksdagen skall
            uttala att undervisningsråden skall fylla en aktiv roll i Skolverkets
            tillsynsarbete.
          </note>
          <note>
            Det gör de redan. Skolverket arbetar dessutom nu med en organisationsförändring
            som skall göra tillsynsarbetet effektivare och undvika de svårigheter
            som kan ligga i att en och samma person samtidigt skall arbeta
            med att stimulera utvecklingsarbetet i en skola och dessutom utöva
            den formella tillsynen. Vi anser inte att det behövs något sådant
            uttalande. Jag yrkar därför avslag på reservation 3.
          </note>
          <note>
            Herr talman! Däremot vill jag yrka bifall till hemställan i utbildningsutskottets
            betänkande nr 1.
          </note>
          <note type="speaker">
            Anf. 50 CONNY SANDHOLM (fp):
          </note>
          <note>
            Herr talman! Det betänkande som kammaren nu har att behandla
            - Tillsyn av skolan - innehåller mot bakgrund av revisorernas
            skrivelse, enligt min mening, en riktig avvägning när det gäller
            kommunernas egenkontroll och ansvar. Det är också en bred uppslutning
            kring utskottets betänkande.
          </note>
          <note>
            Det finns inte bara brister i tillsynen. Det finns också brister
            ute i landet. För visst kan man känna att arbetet ute i kommunerna
            inte har gått så snabbt som önskats. Många kommuner har ännu inte
            fastställt någon lokal skolplan. Den lokala skolorganisationen
            har då inte kvitterat med motsvarande arbetsplaner.
          </note>
          <note>
            Än mindre har alla skapat en organisation och metodik för den
            egna uppföljningen.
          </note>
          <note>
            Jag vet av egen erfarenhet att kommunerna många gånger har fått
            prioritera den ekonomiska hanteringen med att få skolbudgeten
            att gå ihop. Övergången till en ny politisk organisation där den
            forna Skolstyrelsen ersatts av beställarnämnder har också bidragit
            till att arbetet med skolplaner och tillsyn har kommit på undantag.
            Samtidigt visar signalerna att man har tagit sig an uppgiften.
          </note>
          <note>
            I den situationen är det viktigt att riksdagen och
          </note>
          <note>
            Skolverket i sin iver att hjälpa till och rätta till håller fingrarna
            borta för att inte ta tillbaka det ansvar som man tidigare har
            lagt ut på kommuner och deras skolverksamhet. Det finns starka
            krafter och önskningar hos både skolledare, lärare och en del
            politiker att gå tillbaka till centralstyrning.
          </note>
          <note>
            Herr talman! Det är viktigt att kommunerna får den tid de behöver
            för den stora omställningen. Därför stöder jag texten i utskottets
            betänkande.
          </note>
          <note>
            Mot bakgrund av vad jag har sagt om vikten av kommunal egentillsyn
            oroas jag av Inger Davidsons reservation. Det är dock möjligt
            att vi har missförstått varandra. Motionen och reservationen talar
            om en likartad tillsyn av kommunala skolor och friskolor.
          </note>
          <note>
            Den tanken och den målsättningen är riktig, och jag delar detta
            till fullo. Men när man läser vidare gäller den likartade tillsynen
            att Skolverket skall ha en planmässig och regelbunden tillsyn
            av de kommunala skolorna, på samma sätt som man gör med friskolorna.
            Är detta meningen - jag kan inte få det till något annat när jag
            läser texten - är det stopp, åtminstone från Folkpartiets sida.
            Det är att gå tillbaka till det gamla och att ta över det kommunala
            ansvaret. Det får som en logisk följd att kommunerna ger upp och
            passiveras i sitt uppföljningsarbete.
          </note>
          <note>
            Lika tillsyn, med vårt sätt att se, innebär i stället att man
            fortsätter utvecklingen på den inslagna vägen.
          </note>
          <note>
            Vi kan se skolan och dess tillsyn i ett mer långsiktigt perspektiv.
            Tiden då den lokala skolutvecklingen kom i gång med såväl planer
            som egen tillsyn och uppföljning ligger inte så långt borta.
          </note>
          <note>
            Det är viktigt att väcka frågan om lika tillsyn för kommunala
            skolor och friskolor. Detta har vi också tangerat i vår betygsmotion.
            Det behövs en fortsatt diskussion. Men då, herr talman, måste
            diskussionen gå ut på att kommunen i sin egen kontroll också har
            ett ansvar för friskolorna, som förhoppningsvis finns kvar i kommunen.
          </note>
          <note>
            Jag menar att det först är då som kommunen har det fulla ansvaret
            för alla sina barn, vare sig de går i en kommunal skola eller
            i en friskola. Då har man ansvar för att de får de kunskaper och
            följer de läroplaner som Sveriges riksdag har beslutat. Visserligen
            ligger statens skolpeng i påsen, men kommunen tar faktiskt en
            mycket stor del av kostnaden även för friskolorna. Då skall de
            också på sikt ta driftansvaret för att uppfylla de nationella
            målen. Vår uppgift är att ge kommunerna de verktyg som de behöver
            för att uppfylla de mål som riksdagen har beslutat.
          </note>
          <note>
            Jag yrkar bifall till utskottets hemställan i dess helhet.
          </note>
          <note type="speaker">
            Anf. 51 INGER DAVIDSON (kds) replik:
          </note>
          <note>
            Herr talman! Det är självfallet viktigt att kommunernas egen
            tillsyn finns kvar. Den är viktigast, eftersom kommunerna har
            skolorna under sitt hägn, så att säga, och lättare kan utöva tillsyn
            över samtliga sina kommunala skolor.
          </note>
          <note>
            Det är också viktigt att Skolverkets, dvs. den statliga tillsynsmyndighetens,
            uppgift vänder sig på ett mer aktivt och direkt sätt till de offentliga
            skolorna.
          </note>
          <note>
            Vi menar att det är otillräckligt att proportionerna ser ut som
            de gör i dag, dvs. att hälften av tillsynsinsatserna riktas mot
            de fristående skolorna, som bara har två procent av eleverna.
            Det är inte säkert att tillsynen behöver gå till på exakt samma
            sätt. Självfallet skall
          </note>
          <note>
            Skolverket bygga upp en organisation som är vettig.
          </note>
          <note>
            Det går ju inte att ha tillsyn över alla kommunala skolor på
            samma sätt som man har över det lilla antal friskolor som finns.
            Men det måste finnas en planmässighet i tillsynsarbetet även när
            det gäller de offentliga skolorna. Det är det som reservationen
            handlar om.
          </note>
          <note type="speaker">
            Anf. 52 CONNY SANDHOLM (fp) replik:
          </note>
          <note>
            Herr talman! Den bild som Inger Davidson nu ger är mer nyanserad.
            Detta visar att processen behöver komma i gång med en diskussion.
            Jag är just rädd för en planmässighet som gör att kommunerna passiveras
            i sitt förnyelsearbete. Det är det som motionen gick ut på. Jag
            är glad över den nyans som nu finns i Inger
          </note>
          <note>
            Davidsons inlägg.
          </note>
          <note type="speaker">
            Anf. 53 BEATRICE ASK (m):
          </note>
          <note>
            Herr talman! Den socialdemokratiska kritiken av det kommunala
            skolpengssystemet, som Eva Johansson tog upp, är väl känd. Jag
            tänker inte ta upp den debatten i dag med henne. Jag tycker inte
            att det finns någon anledning till det.
          </note>
          <note>
            Det är snarast kommunernas dåliga ekonomi som har varit ett bekymmer,
            inte deras olika resursfördelningsmodeller. Det är åtminstone
            det intryck som man får när man tar del av de utvärderingar och
            uppföljningar som faktiskt har gjorts.
          </note>
          <note>
            Utskottet är, som framgår av handlingarna, i huvudsak enigt när
            det gäller de frågor som har aktualiserats vad gäller tillsynen
            av skolan. Genom ett tillkännagivande till regeringen om en utökad
            och mer aktiv tillsyn har vi önskat markera den vikt som riksdagen
            lägger vid uppföljning, utvärdering och tillsyn.
          </note>
          <note>
            Vi har också funnit anledning att precisera de olika begreppen
            något, eftersom revisorerna använder begreppet tillsyn för litet
            olika typer av uppföljning.
          </note>
          <note>
            Detta har vi försökt reda ut.
          </note>
          <note>
            Jag har också konstaterat att det faktum att vi under de senaste
            åren har genomfört en mycket stor förändring när det gäller ansvaret
            för skolan gör att det blir allt viktigare med kontrollen av att
            regler och annat efterlevs. Tyvärr har utvärderingen, uppföljningen
            och tillsynen av skolväsendet under många år varit eftersatt.
            Det beror delvis på att vi tidigare hade en regelstyrd skola som
            gjorde att detta inte ansågs vara så nödvändigt. Jag vill också
            hävda att en orsak till de brister som finns är att intresset
            för att ta reda på vilka resultat som uppnås inte har haft någon
            större prioritet i den socialdemokratiska utbildningspolitiken.
            Därför är jag glad över att mycket har hänt på senare år, att
            det finns ett annat intresse också hos
          </note>
          <note>
            Socialdemokraterna i dag, vilket framgår av betänkandet.
          </note>
          <note>
            Men det finns också brister och tillkortakommanden. Det framgår
            av revisorernas rapport. Därför är det bra att Skolverket underhand
            har åtgärdat eller tagit sådana initiativ som måste tas för att
            rätta till bristerna. Betänkandet ger bilden av att vi är på rätt
            väg men att mycket återstår att göra.
          </note>
          <note>
            Från Moderaternas sida har vi ett särskilt yttrande med anledning
            av den motion som Inger Davidson har väckt. Vi anser att den tillsyn
            av skolan som skall göras skall vara likvärdig oberoende av vilken
            huvudman en skola har. Det viktiga är ju undervisningens kvalitet
            och att verksamheten i övrigt sker inom de ramar som har fastlagts.
            Däremot är jag inte säker på att man skall ha en planmässig tillsyn
            eller en tillsyn som är densamma oberoende av om det handlar om
            offentliga eller fristående skolor. Min uppfattning är att det
            är riktigt att Skolverket har tillsynsansvaret för de fristående
            skolorna, eftersom de fristående skolorna godkänns av Skolverket.
            Det är en naturlig koppling.
          </note>
          <note>
            Vi har ett ganska stort mått av egenansvar för kommunerna vad
            gäller uppföljningen av hur man lyckas nå de olika mål som finns.
            Detta gör att det går att ha något olika modeller för hur resultaten
            följs upp. Däremot skall det vara helt klart att likvärdigheten
            skall gälla.
          </note>
          <note>
            Om man ser på hur tillsynsarbetet bedrivs i dag finner man nog
            att Skolverket behöver lägga litet extra kraft på att se vad som
            sker och inte sker i de offentliga skolorna. Tillsynsarbetet bedrivs
            nämligen, som sagt, i ganska liten utsträckning i dag.
          </note>
          <note>
            Jag delar alltså den vilja som uttrycks i Inger Davidsons motion,
            men jag har tolkat motionens konkreta ställningstagande som att
            det kan innebära en risk för att man behöver lägga väldigt mycket
            resurser på
          </note>
          <note>
            Skolverket, som jag inte tror finns. Ansvaret delas inte upp
            på det sätt som vi moderater tycker är rimligt.
          </note>
          <note type="speaker">
            Anf. 54 EVA JOHANSSON (s):
          </note>
          <note>
            Herr talman! Med anledning av att Beatrice Ask inte har uppfattat
            att vi är intresserade av att ta reda på skolans resultat vill
            jag bara påminna om att likvärdigheten i utbildningen är en av
            grundpelarna i den svenska undervisningen och den svenska skolan.
          </note>
          <note>
            Vi har under en rad av år tryckt på för att få fram mer kunskaper
            om vad som har hänt i den svenska skolan på grund av besparingar,
            resursfördelningssystem - som ser olika ut i olika kommuner -
            och snabba och stora förändringar när det gäller kommunernas organisation.
            Olika utförar- och beställarorganisationer, köpa-sälj-system och
            annat har utan tvivel påverkat skolan i hög grad.
          </note>
          <note>
            För detta, Beatrice Ask, visade inte den dåvarande regeringen
            - där Beatrice Ask hade ett betydande inflytande just över dessa
            frågor - mycket intresse.
          </note>
          <note>
            Om vi har dåliga kunskaper om hur det ser ut i skolan får det
            nog stå för oss båda. Jag tycker att ansvaret för de tre senaste
            åren faller tyngst på Beatrice Ask.
          </note>
          <note type="speaker">
            Anf. 55 BEATRICE ASK (m):
          </note>
          <note>
            Herr talman! Vi skulle kunna träta länge om detta.
          </note>
          <note>
            Eva Johansson kunde ha läst den utvecklingsplan för skolväsendet
            som riksdagen fick på sitt bord. Om hon hade tittat på Skolverkets
            olika program hade hon funnit att de ofta har handlat om en uppföljning
            av den ekonomiska utvecklingen i skolan, av hur det står till
            med stödet till svaga elever osv.
          </note>
          <note>
            Problemet under den förra mandatperioden var att
          </note>
          <note>
            Eva Johansson ständigt drog förhastade slutsatser som det inte
            fanns belägg för. I egenskap av skolminister var jag många gånger
            tvingad att säga: Låt oss för
          </note>
          <note>
            Guds skull vänta tills det finns ett underlag som sakligt kan
            belägga hur det ser ut!
          </note>
          <note>
            När det gäller likvärdigheten vet vi emellertid något. Vi vet
            att en del av de stadsdelsnämndsorganisationer som har prövats
            har skapat problem vad gäller likvärdigheten i kommunala skolor.
            I Göteborg kan vi se detta mycket tydligt. Det har vi någon gång
            också diskuterat i kammaren. Jag utgår från att Eva Johansson
            kommer att visa något intresse nu när även Stockholm är på väg
            att gå samma olyckliga väg vad gäller skolväsendets organisation.
            Vi har i dag erfarenheter av att det skapar problem vad gäller
            likvärdigheten.
          </note>
          <note>
            Jag hävdar att den förra regeringen gjorde en hel del. Dess värre
            måste man alltid vänta på en insamling av statistik och annat
            innan man kan dra slutsatser. Tyvärr hade inte Eva Johansson det
            tålamodet, men det kanske kommer nu när det är en ny regering.
          </note>
          <note type="speaker">
            Anf. 56 EVA JOHANSSON (s):
          </note>
          <note>
            Herr talman! Jag kommer att vänta lika otåligt på att vi skall
            få dessa kunskaper.
          </note>
          <note>
            Under dessa år har vi fått många oroande tecken på att klyftorna
            mellan skolor och mellan elever med skilda behov snarare har ökat
            än minskat. Vi har frågat om dessa kunskaper. Vi har redovisat
            dessa oroande tecknen, men beskedet från den förra skolministern
            har varit att vi får vänta och se.
          </note>
          <note>
            Nu har Skolverket satt i gång - för sent, tycker jag
          </note>
          <note>
            - ett utvärderingsprogram som skall ge oss en del av dessa kunskaper.
            Det är bra. Vi behöver se till att det arbetet blir klart så fort
            som det någonsin går. Det hade varit utmärkt om skolministern
            hade snabbat på det jobbet. Hon hade de största möjligheterna
            att göra det.
          </note>
          <note type="speaker">
            Anf. 57 BEATRICE ASK (m):
          </note>
          <note>
            Herr talman! Jag vill påpeka att Socialdemokraterna hade ansvaret
            för skolväsendet under ganska många år innan jag tillträdde som
            skolminister. Då gjordes mycket litet för att få fram en nationell
            utvärdering och statistik över vad som sker och inte sker i skolan.
          </note>
          <note>
            Jag är glad över att Eva Johansson tycker att det som nu sker
            är positivt. Jag vill dock påpeka att det knappast är den nya
            regeringens förtjänst att detta arbete pågår. Den utvecklingsplan
            som den förra regeringen fattade beslut om - och andra beslut
            - har gjort att utvärderingsarbetet och tillsynsarbetet när det
            gäller den svenska skolan har utvecklats och utökats.
          </note>
          <note>
            Mycket återstår att göra, men den kritik som Eva
          </note>
          <note>
            Johansson framför är helt oberättigad. Hon kastar sten i eget
            glashus.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            18 § Vissa skolfrågor
          </note>
          <note>
            Föredrogs utbildningsutskottets betänkande
          </note>
          <note>
            1994/95:UbU2 Vissa skolfrågor.
          </note>
          <note type="speaker">
            Anf. 58 CONNY SANDHOLM (fp):
          </note>
          <note>
            Herr talman! Nu har vi att behandla ett betänkande som tydligen
            består av en del gamla motioner från den förra perioden. Under
            mom. 5 finns en motion från
          </note>
          <note>
            Folkpartiet av Elver Jonsson och Bengt Rosén. Motionärerna lägger
            fram förslag om en nordisk språkexamen.
          </note>
          <note>
            När jag tittar på den tycker jag att motionärernas tankar ligger
            rätt i tiden; de kanske ligger före tiden.
          </note>
          <note>
            Mot den bakgrunden blir jag både förundrad och besviken när utskottsmajoriteten,
            visserligen efter en ganska omfattande och korrekt historieskrivning,
            drar helt felaktiga slutsatser. Man väljer nämligen att låta frågan
            bero, att inte ta något initiativ.
          </note>
          <note>
            Jag har tyvärr ännu inte funnit någon riktig förklaring till
            varför man inte kan tänka sig att ta ett initiativ till ett nordiskt
            samarbete kring en gemensam språkexamen. De elever, och andra,
            som jag har talat med tycker att idén och målet är nödvändigt
            och bra -
          </note>
          <note>
            i synnerhet mot bakgrund av att ungdomars studier kommer att
            bli mer internationella.
          </note>
          <note>
            Det som är positivt - det skall man ju plocka fram
          </note>
          <note>
            - är att Centerns Andreas Carlgren instämmer i detta.
          </note>
          <note>
            Han inser behovet av ett nordiskt samarbete i den här frågan
            och stöder vår reservation.
          </note>
          <note>
            Men egentligen känner jag att det borde ha varit ett enigt utskott
            som i stället för avslag på folkpartimotionen hade sagt: Vi skall
            ta initiativ för att få fram en nordisk språkexamen.
          </note>
          <note>
            Projektet har tidigare initierats och diskuterats i
          </note>
          <note>
            Nordiska samarbetsnämnden för humanistisk forskning. Men nu har
            arbetet med denna språkexamen lagts på is. Detta hindrar inte
            att man tar nya initiativ för att återuppväcka frågan. Tvärtom
            är det enligt min mening just i dessa EU-tider mer aktuellt än
            tidigare att intensifiera ett nordiskt skolarbete.
          </note>
          <note>
            Frågan gäller primärt om vi skall ta initiativ och vara pådrivande
            för att få fram denna examen med gemensamma prov och examensbevis
            i språk - i första hand för engelska, men på sikt även för tyska
            och franska. Provmaterialet skall vara gemensamt och tas fram
            i nordiskt samarbete.
          </note>
          <note>
            Det är klart man kan ställa sig frågan varför man skall ta fram
            en sådan här examen. Det finns ju andra internationella examina,
            Cambridge osv. Men för det första är de förenade med kostnader.
            För det andra har vi, när vi har varit ute och talat inför EU-
          </note>
          <note>
            omröstningen, också talat om vikten av att bredda och stärka
            det nordiska samarbetet.
          </note>
          <note>
            Visserligen har Norge nu sagt nej, vilket jag och många andra
            beklagar. Det oaktat kommer många av våra ungdomar att söka sig
            nya studievägar i det framtida Europa. Ett krav är då att ha någon
            internationellt accepterad språkexamen.
          </note>
          <note>
            Det har hänt att svenska ungdomar inte har fått godkänt för sina
            gymnasiebetyg. Mot den bakgrunden försvårar man nu i stället för
            att underlätta ungdomarnas nya internationella möjligheter.
          </note>
          <note>
            Herr talman! I förra veckan kom det ett pressmeddelande. Det
            kommer ganska många, men det här läste jag synnerligt väl. Det
            är från Utbildningsdepartementet. Den nye utbildningsministern
            säger i rubriken: Satsa på språkutbildning i EU-tider! Utbildningsutskottets
            majoritet säger: Ta inga nya initiativ till förnyelse av språkutbildningen!
            Det verkar på mig som en klyvning.
          </note>
          <note>
            I det här fallet, herr talman, håller jag fullständigt med utbildningsministern.
            Därför yrkar jag bifall till reservationen under mom. 5.
          </note>
          <note type="speaker">
            Anf. 59 AGNETA LUNDBERG (s):
          </note>
          <note>
            Herr talman! Betänkande UbU2, Vissa skolfrågor, innehåller nio
            motioner. Jag börjar med att yrka bifall till utskottets hemställan
            och avslag på reservationen.
          </note>
          <note>
            Flera socialdemokratiska motioner tar upp skolbibliotekens verksamhet.
            I motionerna begärs att
          </note>
          <note>
            Skolverket och Kulturrådet får i uppdrag att kartlägga landets
            skolbiblioteksverksamhet. Skolbiblioteken spelar enligt motionärerna
            en mycket viktig roll i de svenska skolorna och i ett demokratiskt
            samhälle.
          </note>
          <note>
            I två motioner framför motionärerna en oro över att den registrerade
            utlåningen vid landets skolbibliotek sjunkit med 30 %. Kartläggningen
            bör leda till att åtgärder kan vidtas för att garantera barn och
            ungdomar tillgång till litteratur och information.
          </note>
          <note>
            Utskottet vill med anledning av motionsyrkandena anföra följande:
          </note>
          <note>
            Enligt 1 kap. 4 § i grundskoleförordningen skall grundskolan
            ha lämpligt fördelade bibliotek. I propositionen om ny läroplan
            för grundskolan framhöll regeringen att föreskrifterna i grundskoleförordningen
            bör gälla också i framtiden och garantera att det i varje kommun
            finns minst ett bibliotek knutet till skolan där.
          </note>
          <note>
            Utskottet vill framhålla skolbibliotekens centrala roll i modern
            undervisning. I läroplanen för det obligatoriska skolväsendet
            och de frivilliga skolformerna sägs att eleverna skall kunna orientera
            sig i en komplex verklighet med ett stort informationsflöde och
            en snabb förändringstakt. Därför understryks att studiefärdigheter
            och metoder att tillägna sig och använda ny kunskap är viktiga.
          </note>
          <note>
            Kommunerna har det fulla ansvaret för skolans verksamhet och
            bestämmer därmed mål och ambitionsnivå för skolbiblioteksverksamheten.
          </note>
          <note>
            Utskottet vill erinra om rektors övergripande ansvar för verksamheten.
            I läroplanen har det slagits fast att rektor har ansvar för utformningen
            av skolans arbetsmiljö så att eleverna får tillgång till handledning,
            läromedel av god kvalitet och annat stöd för att själva kunna
            söka och utveckla kunskaper. Sådant stöd kan t.ex. vara bibliotek,
            datorer och andra hjälpmedel.
          </note>
          <note>
            Statens kulturråd har regeringens uppdrag att genomföra ett handlingsprogram
            för vidgat deltagande i kulturlivet. Även Skolverket har medverkat
            i uppdraget. En viktig del av uppdraget avser hur barn- och ungdomskultur
            kan främjas i olika sammanhang.
          </note>
          <note>
            I Kulturrådets underlag till Socialstyrelsens rapport om barn
            och ungdomars villkor har rådet särskilt uppmärksammat skolbiblioteken.
            Av rådets analys framgår bl.a. att antalet skolbibliotekscentraler
            minskade med 10 % 1992.
          </note>
          <note>
            I det program för kultur för barn och ungdom som
          </note>
          <note>
            Kulturrådet presenterade våren 1994 beskrivs skolbibliotekens
            förändrade villkor mot bakgrund av kommunernas ekonomiska situation.
            Enligt Kulturrådets bedömning saknas både en tydlig målsättning
            för skolbiblioteken och en samlad kunskap om deras aktuella situation.
          </note>
          <note>
            Utskottet betonar skolbibliotekens betydelse i undervisningen.
            Det är av stor vikt att arbetsformerna i skolan utformas så att
            biblioteken används flitigt.
          </note>
          <note>
            Enligt utskottets mening bör informationssökning och bibliotekskunskap
            inte ses isolerade, utan integreras i den ordinarie undervisningen.
            Självklart försvåras detta om bokbestånden skärs ned och skolbibliotekscentralerna
            stängs.
          </note>
          <note>
            Utskottet utgår från att Skolverket inom ramen för sin uppföljande
            verksamhet och som tillsynsmyndighet bevakar och ger akt på skolbibliotekens
            situation.
          </note>
          <note>
            Utskottet erinrar om att kulturens roll i skolan betonas i regeringsförklaringen
            från oktober i år. I anslutning därtill berördes även frågan om
            en bibliotekslag.
          </note>
          <note>
            Herr talman! I motionen 1993/94:Ub324 begärs att riksdagen uttalar
            sig för att ett nordiskt samarbetsprojekt för en gemensam språkexamen
            skall stödjas av
          </note>
          <note>
            Utbildningsdepartementet och Skolverket. Frågan bör också tas
            upp i Nordiska rådet.
          </note>
          <note>
            Motionärerna hävdar att det förekommer att bl.a.
          </note>
          <note>
            svenska ungdomar, som vill studera i England och
          </note>
          <note>
            USA m.fl. länder, inte får sina gymnasiebetyg godtagna av värdlandet.
            Ungdomarna måste då på egen bekostnad avlägga någon internationellt
            accepterad språkexamen. Det nordiska projektet Nordic Foreign
          </note>
          <note>
            Language Examination syftar till att ta fram för Norden gemensamma
            prov för examensbevis i engelska språket - på längre sikt även
            i franska och tyska - och att verka för att denna examen accepteras
            internationellt som bevis på fullvärdiga språkkunskaper.
          </note>
          <note>
            Det samordnade ansvaret för NFLE-projektet har avdelningen för
            språkpedagogik vid Göteborgs universitet. Projektet är utarbetat
            i samråd med företrädare för olika universitet i Norden. Examen
            skall ligga på en hög nivå och beräknas kunna avläggas av 10 %
          </note>
          <note>
            av elevpopulationen.
          </note>
          <note>
            En ansökan om anslag till projektet avslogs av
          </note>
          <note>
            Nordiska samarbetsnämnden för humanistisk forskning vid dess
            möte i juni 1993. I maj 1994 beslutades vid ett sammanträde på
            Skolverket, med representanter från Finland och Island att lägga
            planerna på ett nytt nordiskt språkcertifikat åt sidan. Projektet
            får inte längre stöd av nordiska länder.
          </note>
          <note>
            I fortsättningen inriktas arbetet på att utreda möjligheterna
            att i stället för NFLE i utökad utsträckning erbjuda elever något
            av de internationella språkcertifikaten, i första hand de brittiska
            Cambridgeproven och de amerikanska Test of English as a Foreign
          </note>
          <note>
            Language.
          </note>
          <note>
            Enligt vad utskottet erfarit handlar det inför utlandsstudier
            ofta om att utländska läroanstalter har svårt att definiera vad
            de svenska betygen och kursplanerna i gymnasieskolan står för.
            Skolverket utarbetar därför material på engelska över programmål,
            kursplaner och betyg som svenska studenter kan bifoga till den
            utländska läroanstalten.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            19 § Vissa högskolefrågor
          </note>
          <note>
            Föredrogs utbildningsutskottets betänkande
          </note>
          <note>
            1994/95:UbU3 Vissa högskolefrågor.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 27 §.)
          </note>
          <note>
            20 § Slutligt godkännande av Eurocontrolkonventionen m.m.
          </note>
          <note>
            Föredrogs trafikutskottets betänkande
          </note>
          <note>
            1994/95:TU1 Slutligt godkännande av Eurocontrolkonventionen m.m.
          </note>
          <note type="speaker">
            Anf. 60 ELISA ABASCAL REYES (mp):
          </note>
          <note>
            Herr talman! Det anförs ofta att det europeiska luftrummet är
            ett kaos utan like. Några konsekvenser av detta är en större bränsleåtgång,
            dvs. negativ miljöpåverkan, svårare att planera, mindre säkerhet
            och ökade kostnader.
          </note>
          <note>
            Därför kan Eurocontrolkonventionen sägas vara ett bra sätt att
            lösa de problem som uppenbarligen finns. I denna anges noga en
            förvaltning och dess funktioner för att verka för luftfartens
            säkerhet och för att ge en bra luftfartsservice. Detta är givetvis
            ett bra samarbete som uppenbarligen behövs.
          </note>
          <note>
            Vi har i vår reservation till betänkandet yrkat avslag. Anledningen
            till detta är att vi velat se hanteringen av luftrummet som en
            fråga med ett vidare perspektiv.
          </note>
          <note>
            Jag citerar ur konventionens första artikel, stycke
          </note>
          <note>
            1B: "- - - utarbeta gemensamma planer för kvalificerad utbildning,
            för förfaringssätt samt för forskningsoch utvecklingsprogram med
            avseende på anordningar och tjänster för säkerhet, effektivitet
            och snabbhet i flygtrafiken". Vidare: "Samordna alla andra åtgärder
            som är nödvändiga för att trygga ett säkert och välordnat trafikflöde
            - - -." Och stycke E: "samordna sin verksamhet med avseende på
            flödesplanering
          </note>
          <note>
            (AFTM) genom att införa ett internationellt system för flödesplanering
            för att säkerställa ett så effektivt utnyttjande av luftrummet
            som möjligt."
          </note>
          <note>
            Liknande formuleringar påträffas vidare i texten, där mål och
            uppgifter preciseras.
          </note>
          <note>
            Det är ingen hemlighet att flygtrafiken är en stor miljöbov,
            trots miljövänligare flygbränslen och ett effektivare utnyttjande
            av luftrummet. Det är inte heller någon hemlighet att Miljöpartiet
            hellre vill satsa på miljövänligare transportsätt.
          </note>
          <note>
            Det finns en annan aspekt av detta som jag vill att ni skall
            beakta. Om man jämför ett tåg och ett flygplan finner man att
            den förstnämnda har en bra mycket större variation i resenärernas
            socioekonomiska ställning. Tåget är dessutom ett tillgängligare
            alternativ för majoriteten.
          </note>
          <note>
            Om det här kan man prata ganska länge, men jag återgår till konventionen.
          </note>
          <note>
            För att inget missförstånd skall uppstå, måste jag säga att alternativet
            för oss inte är att ha en så osäker luftfart som möjligt för att
            främja andra miljövänligare transportsätt. Inte heller menar vi
            att flyget alltid är förkastligt.
          </note>
          <note>
            Vi tycker att konventionen egentligen är bra, särskilt när det
            gäller luftfartssäkerheten. Anledningen till vår reservation är
            att organisationer som den som anges i konventionen är nyckelinstanser
            i infrastrukturplaneringen, särskilt som den här organisationen
            kommer att få mycket stora befogenheter. Vi hade hellre sett en
            konvention där orden miljöhänsyn, samarbete med andra transportsätt,
            m.m. förekom åtminstone en gång.
          </note>
          <note>
            De trafikpolitiska beslut vi fattar nu blir avgörande för utvecklingen
            på området. På grund av bl.a. växthuseffekt, försurning och övergödning
            samt klara hälsoproblem hos framför allt barn till följd av luftföroreningar
            är det av största vikt att miljöhänsyn alltid tas, särskilt när
            det handlar om planering, vilket det gör i den här konventionen.
          </note>
          <note>
            Nu ligger den här propositionen kvar sedan förra mandatperioden.
            Då satt Miljöpartiet inte i riksdagen.
          </note>
          <note>
            Vi har alltså inte kunnat motionera och precisera exakt vad vi
            tycker är mycket bra med konventionen och inte heller kunnat anföra
            att vi skulle velat se större miljöhänsyn. Alternativet i nuläget
            blev alltså en reservation med avslagsyrkande.
          </note>
          <note>
            Med anledning av vad som anförts vill vi att reservationen uppfattas
            som en symbolisk markering i fråga om den framtida trafikpolitiken.
            Inget yrkande föreligger alltså.
          </note>
          <note type="speaker">
            Anf. 61 KRISTER ÖRNFJÄDER (s):
          </note>
          <note>
            Herr talman! Jag vill inledningsvis konstatera att vi behöver
            bra flygkommunikationer i vårt land. Vi behöver det också mellan
            Sverige och de länder i vår omvärld som vi och våra företag har
            kontakt med.
          </note>
          <note>
            Vi behöver det för att våra företag skall ha sådana förutsättningar
            att konkurrera som är jämförbara med deras konkurrenters. Olika
            slags kommunikationer har alla sina fördelar och brister. Vi försöker
            efter bästa förmåga att utveckla och förbättra, så att resandet
            skall kunna anpassas till de nya krav som ställs. Vi har i Sverige
            en myndighet som heter Luftfartsverket, som har bl.a. dessa uppgifter
            inom flygtrafikområdet.
          </note>
          <note>
            I Europa finns det en organisation vid namn Eurocontrol. Denna
            organisation har som huvudsaklig uppgift att planera och utveckla
            trafikledningsrutiner för luftfarten i stora delar av Europa.
            För Sveriges möjligheter att medverka i deras process och påverka
            utvecklingen i önskvärd riktning är ett medlemskap av stor betydelse.
            Ett svenskt medlemskap i Eurocontrol gör det möjligt för Sverige
            att aktivt delta i organisationens arbete med att skapa ett intereuropeiskt
            system för flygtrafikledning och flödesplanering. Därvid kan Sverige
            också i full utsträckning utnyttja de tjänster som organisationen
            har att erbjuda.
          </note>
          <note>
            En samordnad flygtrafikledning och flödesplanering enligt Eurocontrols
            intentioner synes utskottet vara av stor betydelse för att öka
            säkerheten i luftfarten, effektivisera utnyttjandet av luftrummet
            och för att minimera flygtrafikens miljöstörningar.
          </note>
          <note>
            Herr talman! Jag vill med detta yrka bifall till utskottets hemställan.
          </note>
          <note type="speaker">
            Anf. 62 ELISA ABASCAL REYES (mp):
          </note>
          <note>
            Herr talman! Det är precis det vi har talat om, att man nu via
            samarbetet i den här konventionen syftar till att öka trafikflödet
            och ser det som ett bra alternativ för företagen. Vi skulle hellre
            ha sett att man satsat på annat sätt. Som jag sade tidigare är
            trafikplanering oerhört viktigt, inte minst ur säkerhetssynpunkt,
            men det måste ändå finnas miljöhänsyn att ta i beaktande.
          </note>
          <note>
            Vad gäller att i full utsträckning utnyttja organisationens tjänster,
            står det faktiskt i konventionen att man erbjuder flygtrafiktjänster
            och andra former av tjänster till parter som icke är anslutna
            till organisationen. Det föreligger inget problem att använda
            dessa.
          </note>
          <note>
            Jag vill understryka att vi är för ökad säkerhet, men inte för
            ett ökat flöde.
          </note>
          <note type="speaker">
            Anf. 63 KRISTER ÖRNFJÄDER (s):
          </note>
          <note>
            Herr talman! Det vi försöker att göra är att utifrån den situation
            som råder i dag få bästa möjliga förutsättningar att ta hand om
            de problem man har. Vi är av den uppfattningen att det, i den
            mån flygtrafiken är miljöstörande, i första hand gäller att se
            till att trafiken bedrivs i luften så kort tid som möjligt. Därför
            är det nödvändigt att se till att de flöden som finns på de olika
            flygplatserna fungerar så bra som möjligt.
          </note>
          <note>
            Det som Elisa Abascal Reyes säger motsäger inte utskottets förslag,
            snarare är det på det sättet att man vill precis samma sak som
            vi med den i dag existerande trafiken.
          </note>
          <note type="speaker">
            Anf. 64 ELISA ABASCAL REYES (mp):
          </note>
          <note>
            Herr talman! Jag tycker visst att det står i en viss motsättning.
            Det finns inte några miljöhänsyn angivna i konventionen. Det finns
            inga sådana planer. Dessutom leder en effektivisering av luftrummet,
            dvs. ett ökat flöde, automatiskt till större miljöstörningar.
          </note>
          <note>
            Det spelar ingen roll om man är litet tid i luften.
          </note>
          <note>
            Jag menar att inrikesflyget också är skadligt i och med att det
            krävs så mycket bränsle när man lyfter och landar, framför allt
            när man lyfter.
          </note>
          <note>
            Vi hade hellre sett att man uppmanat företagen att satsa på tågtransporter
            där det är möjligt och framför allt att göra det möjligt.
          </note>
          <note>
            Konventionen är bra ur säkerhetssynpunkt, men inte i miljöhänseende.
            Även om man får ett effektiviserat flöde ger det inte särskilt
            stora miljövinster. Det ger ett ökat utrymme för att utveckla
            flygtrafiken, och det är ingen miljövinst.
          </note>
          <note type="speaker">
            Anf. 65 KRISTER ÖRNFJÄDER (s):
          </note>
          <note>
            Herr talman! Jag påstår att det är en miljövinst.
          </note>
          <note>
            Jag påstår också att det är en mycket stor säkerhetsvinst.
          </note>
          <note>
            Sedan är det på det sättet att de företag som använder sig av
            flygets tjänster gör det när det är det absolut bästa alternativet
            för dem. Låt mig säga som så: Ni får inte använda flyget! Men
            det kan vara litet svårt för ett företag att exempelvis se till
            att några av dess representanter skall ta sig per tåg - nu är
            jag litet extrem, men i alla fall - från Stockholm till Tokyo
            eller Hongkong. Då är flyget det enda alternativet.
          </note>
          <note>
            Min uppfattning är att om ett annat alternativ finns så väljer
            företagen detta, framför allt om det är billigare och konkurrenskraftigare.
          </note>
          <note>
            Elisa Abascal Reyes vill att det skall vara inskrivet att man
            skall syssla med miljön. Jag har ingenting emot detta. Men om
            ordet miljö nu inte finns med i konventionen, är det min och utskottets
            uppfattning att den största förutsättningen för att kunna få med
            detta ord är att man själv är med i den organisation som skriver
            in sina egna regler. Står man utanför, finns det absolut ingen
            förutsättning att få med ordet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            21 § Miljölagstiftningen
          </note>
          <note>
            Föredrogs jordbruksutskottets betänkande
          </note>
          <note>
            1994/95:JoU8 Miljölagstiftningen (skr. 1994/95:30)
          </note>
          <note type="speaker">
            Anf. 66 LENNART DALÉUS (c):
          </note>
          <note>
            Herr talman! Från tid till annan får man vara med om en politisk
            klåfingrighet som ibland kan få mycket allvarliga konsekvenser.
            Det vi nu skall diskutera är just ett sådant ärende.
          </note>
          <note>
            Den tidigare regeringen presenterade efter många års utredande
            i Miljöskyddskommittén ett gediget arbete. Efter detta arbete
            lade den tidigare regeringen fram en lagrådsremiss angående samlandet
            av den svenska miljölagstiftningen i en särskild miljöbalk.
          </note>
          <note>
            Lagrådet lämnade en del synpunkter som regeringen sedan tog hänsyn
            till och arbetade in i det som sedan blev en proposition till
            riksdagen om just en samlad och skärpt miljölagstiftning i form
            av en miljöbalk för
          </note>
          <note>
            Sverige.
          </note>
          <note>
            Sedan den nya regeringens tillträde har förslaget om en miljöbalk
            dragits tillbaka. Jag menar att man därmed allvarligt bromsar
            mycket av det nödvändiga framåtsyftande miljöarbetet i landet.
          </note>
          <note>
            De skäl som angavs i valrörelsen till att man drog tillbaka förslaget
            om en miljöbalk - jag vill understryka att det gjordes i valrörelsen
            - var att förslaget var undermåligt och saknade alla de tunga
            inslag som en miljölag skulle ha. Man tryckte särskilt på att
            vattenlagen saknades. Den då tilltänkta och sedermera blivande
            miljöministern gick till politisk storm mot den tidigare regeringens
            förslag.
          </note>
          <note>
            När det gäller just vattenlagen var kritiken litet lustig, därför
            att det som tidigare hänt var att de borgerliga partierna i utredningen
            faktiskt hade reserverat sig i ett tidigare betänkande till förmån
            för vattenlagens införande i den samlade miljöbalken. Men efter
            diskussioner i Miljöskyddskommittén, där Socialdemokraterna aktivt
            deltog, kom kommittén överens om att vattenlagens införlivande
            i lagstiftningen kunde skjutas upp och senare bli föremål för
            inarbetning.
          </note>
          <note>
            Mycket riktigt reserverade sig inte heller Socialdemokraterna
            i slutbetänkandet till förmån för att vattenlagen skulle ingå
            i miljöbalken. Man talade över huvud taget inte om det.
          </note>
          <note>
            Vad som nu har hänt är att förslaget till miljöbalk är tillbakadraget
            under föregivande av starka politiska skäl. Nu vet vi inte riktigt
            vad som kommer att hända, men miljöministern har i olika sammanhang
            sagt att nya saker nu skall utredas och att ett nytt förslag skyndsamt
            skall föreläggas riksdagen. Vad hon menar med nya utredningar
            är såvitt man kan förstå utredningsdirektiv till den tidigare
            organisationsutredningen som bedrevs efter att Miljöskyddskommittén
            blev klar med sitt egentliga politiska arbete.
          </note>
          <note>
            Jag har all respekt för organisationsutredningen.
          </note>
          <note>
            Det är en kvalificerad, kompetent jurist som sitter i spetsen
            för denna. Men jag har litet svårt att förstå att man med en juridisk,
            organisatorisk utredning skall kunna fylla igen det som man före
            valet angav som stora svarta hål i det förslag som den tidigare
            regeringen lade fram.
          </note>
          <note>
            Herr talman! Det var detta jag menade när jag började mitt anförande
            med att tala om klåfingrigheten. Man får på något sätt bestämma
            sig. Tycker man att detta var något av det sämsta som kunde läggas
            fram när det gäller svensk miljölagstiftning, skall naturligtvis
            hela frågan utredas igen. Då skall man naturligtvis tillsätta
            en parlamentarisk grupp att rejält gå igenom vilka politiska brister
            det aktuella materialet har. Jag kan acceptera ett sådant resonemang.
            Jag tycker att det är felaktigt, men jag skulle ha förstått en
            sådan hantering av frågan. Men vad man i valrörelsen gjorde var
            att man riktade en våldsam kanonad mot materialet. Efteråt säger
            man: Nå, nu skall vi se till att en organisationsutredning reder
            ut dessa frågor. Då, menar jag, kommer klåfingrigheten i dagen.
            Är det på det viset, finns det naturligtvis inget allvar bakom
            den kritik man tidigare riktade mot materialet.
          </note>
          <note>
            Det som gör saken än mer betänklig, herr talman, är att vi nu
            står inför vårt inträde i EU, förhoppningsvis den 1 januari nästa
            år. För det svenska miljöarbetet i EU hade det varit av avgörande
            betydelse om vi hade kunnat stå på en fast, solid grund - en gemensamt
            samlad miljölagstiftning där alla de aktuella frågeställningarna
            fanns med. Det må vara kretsloppsanpassning, producentansvar,
            ansvar för bioteknik och en mängd sådana centrala frågor i lagstiftningen.
          </note>
          <note>
            Vi står nu utan detta. Vi vet inte när de nya direktiven kommer
            att finnas, när utredningen kommer att gå av stapeln, när den
            gått igenom den kvarn som förvisso finns i kanslihuset för att
            sedan landa i vad som skall vara ett nytt fullödigt dokument om
            den nya miljölagstiftningen.
          </note>
          <note>
            Jag beklagar allt detta. Jag beklagar Socialdemokraternas och
            särskilt miljöministerns agerande i frågan.
          </note>
          <note>
            Herr talman! Självfallet vill jag yrka bifall till reservationen
            i jordbruksutskottets betänkande nr 8.
          </note>
          <note type="speaker">
            Anf. 67 LENNART FREMLING (fp):
          </note>
          <note>
            Herr talman! Vi har varit ense över alla partigränser om att
            det är viktigt för miljön att samla ihop ett antal miljölagar
            till en miljöbalk. Alla partier har deltagit i ett omfattande
            arbete under många år.
          </note>
          <note>
            Den borgerliga regeringen lyckades också att få fram en proposition
            som innebar att en ny miljöbalk skulle kunna träda i kraft den
            1 juli 1995.
          </note>
          <note>
            Nu har den återkallats av den socialdemokratiska regeringen utan
            någon tydlig motivering. Därför verkar det onekligen vara en prestigefråga
            för Socialdemokraterna att själva få lägga fram den balk som nu
            kanske kan träda i kraft 1997. Det hade varit bättre att låta
            balken träda i kraft för att sedan arbeta vidare för successiva
            förbättringar. För miljön och miljöarbetet betyder detta att vi
            förlorar värdefull tid.
          </note>
          <note>
            Jag instämmer i Lennart Daléus kritik mot den socialdemokratiska
            regeringens handlande och beklagar verkligen att politisk prestige
            får gå före miljöns intressen. Därför yrkar jag bifall till reservationen.
          </note>
          <note type="speaker">
            Anf. 68 DAN ERICSSON (kds):
          </note>
          <note>
            Herr talman! Jag vill börja med att också yrka bifall till reservationen.
            Jag delar alltså den kritik som redan har framförts mot regeringens
            tillbakadragande av propositionen.
          </note>
          <note>
            Jag deltog i en frågedebatt här i kammaren med miljöministern
            den 25 oktober om varför regeringen dragit tillbaka propositionen
            men fick inga klara besked. Jag frågade då om när vi kan tänka
            oss en ny miljöbalk. Då angavs en försening på ett och ett halvt
            år.
          </note>
          <note>
            Jag minns också den debatt som fördes här i samband med den allmänpolitiska
            debatten, då man från
          </note>
          <note>
            Miljöpartiet sade att de krav som man hade ställt på socialdemokraterna
            i samband med regeringsförhandlingarna var att miljöbalken inte
            fick försenas med en enda dag. Roy Ottosson sade i debatten att
            den inte fick försenas en dag, utan det handlar bara om omarbetningar
            så att det snabbt kan fattas ett beslut.
          </note>
          <note>
            Jag konstaterar att Miljöpartiet har bidragit till förseningen.
            Man anger nu ett och ett halvt år. Vi vet inte hur långt ärendet
            drar ut på tiden innan vi får en proposition och en behandling
            i riksdagen.
          </note>
          <note>
            Det är minst sagt förvånande att det var Miljöpartiet som i regeringsdiskussionerna
            ställde som krav att man skulle skjuta på denna miljöbalk. Det
            innebär att vi nu kommer att fortsätta att sakna en samlad miljölagstiftning
            här i Sverige under en lång tid framöver.
          </note>
          <note>
            Den 25 oktober hade jag här en frågedebatt med
          </note>
          <note>
            Anna Lindh. Vi från kristdemokraterna har sagt att man när det
            gällde de punkter som man tidigare hade angett vara orsaken till
            att propositionen drogs tillbaka - frågan om vattenlagen och om
            miljöorganisationernas talerätt - alltid skulle kunna finna lösningar
            i utskottet för att få till stånd en behandling här i riksdagen
            så att det gick att åstadkomma en samlad miljölagstiftning. Men
            också detta tillbakavisades.
          </note>
          <note>
            Sedan är det precis som Lennart Daléus sade, att frågan om ifall
            vattenlagen skulle ingå i den samlade miljölagstiftningen har
            varit uppe tidigare. Den har varit uppe i ett tidigare utredningsförfarande
            innan kds fanns med i riksdagen. När det gäller det huvudbetänkande
            som Miljöskyddskommittén lade fram har vi från kds reserverat
            oss för att det egentligen skulle ha funnits en vattenlagstiftning
            med i det här sammanhanget. Men då var ju inte socialdemokraterna
            med. Att nu anföra detta som ett skäl är märkligt, och det håller
            helt enkelt inte vid en närmare granskning.
          </note>
          <note>
            Angående miljöorganisationernas talerätt finns det en möjlighet
            att nå en uppgörelse i utskottet så att det blir en lösning på
            den punkten. Därför är det än mer obegripligt att man drar tillbaka
            propositionen, vilket försenar hela handläggningen. Vi kommer
            under ytterligare ett antal år att stå utan en samlad miljölagstiftning.
            Det är Socialdemokraterna och Miljöpartiet som bär huvudansvaret
            för detta
          </note>
          <note type="speaker">
            Anf. 69 INGEMAR JOSEFSSON (s):
          </note>
          <note>
            Herr talman! Dagens fråga gäller i mycket regeringens rätt att
            återkalla en proposition. Utskottet erinrar om att det är regeringen
            som disponerar över rätten att återkalla propositioner.
          </note>
          <note>
            Enligt utskottets mening är det ett naturligt led i den politiska
            processen att en regering efter ett regeringsskifte prövar i vad
            mån tidigare framlagda förslag bör förändras från politiska, sakliga
            eller andra utgångspunkter.
          </note>
          <note>
            Med hänsyn till att det inte föreligger något propositionsförslag
            har utskottet sagt att frågan inte kan prövas i dag. Det är inte
            meningsfullt att påbörja en beredning av de lagförslag som förelåg,
            eftersom det inte fanns någon proposition att behandla.
          </note>
          <note>
            Två av de tidigare talarna har i en motion yrkat bifall till
            förslagen i den återkallade propositionen.
          </note>
          <note>
            Motionen kan i det här fallet betraktas som en demonstration
            och också som en markering av att Moderata samlingspartiet, Folkpartiet
            och Centern företräder en identisk miljöpolitik. För övrigt avstyrker
            reservanterna i utskottet motionen. Men jag hörde nu att Folkpartiet
            yrkade bifall till motionen. Men, herr talman, såvitt jag kan
            förstå kan detta inte vara riktigt.
          </note>
          <note>
            Det som man yrkar bifall till i motionen finns inte till avgörande.
            Jag misstänker att det inte kan ställas under proposition.
          </note>
          <note>
            Den andra sakfrågan lyder: Finns det skäl att återkalla propositionen
            eller inte? Vi menar att det finns sådana skäl. Det finns brister
            i den framlagda propositionen. Möjligheterna att infoga hela eller
            delar av vattenlagen skulle ha prövats och funnits med. En översyn
            av straffbestämmelserna i miljöbalken och miljöanknutna lagar
            utanför balken borde ha funnits med och prövats. En tydligare
            ansvarsordning för äldre miljöskador borde ha inarbetats. En översyn
            av de lagar som rör jord- och skogsbruk borde ha funnits med.
            En sammansmältning av miljö- och hälsoskyddsreglerna borde ha
            prövats i detta sammanhang, liksom även möjligheterna att stärka
            miljöorganisationernas rätt att föra talan - detta närmast som
            exempel på vad som borde komma med vid en sådan här prövning.
          </note>
          <note>
            Detta är ett uttryck för att den nya regeringen vill ha en mer
            genomgripande och samordnad miljölagstiftning.
          </note>
          <note>
            När jag nu hör Lennart Daléus måste jag säga att det förefaller
            att finnas mycket bitterhet, eftersom
          </note>
          <note>
            Centerns framgång nu på upploppet har stoppats upp.
          </note>
          <note>
            Jag tror att man får bortse från partiintresset. Det är av intresse
            för riksdagen att lagen omarbetas.
          </note>
          <note>
            Dan Ericsson tog upp frågan - som han också har ställt till miljöministern
            - om tiden. Miljöministern säger ett till ett och ett halvt år.
            Jag noterar också att det av protokollet framgår att Dan Ericsson
            för fram frågor som borde inarbetas i en ny lagstiftning. Om propositionen
            återkallas ber han miljöministern att föra in ytterligare frågor
            i lagen.
          </note>
          <note>
            Man säger att man borde ha klarat detta i utskottet.
          </note>
          <note>
            Som ny ledamot av riksdagen och av utskottet vill jag rent allmänt
            säga att jag efter detta utskottsarbete faktiskt är förvånad över
            vilket dåligt samarbetsklimat som jag tycker att ordföranden på
            miljöområdet försöker att åstadkomma. Jag känner inte att vi når
            varandra och inte att utskottet hittills har varit rätt forum
            för att genomföra de förändringar som är nödvändiga i lagstiftningen.
          </note>
          <note>
            Med det anförda vill jag yrka bifall till utskottets hemställan.
          </note>
          <note type="speaker">
            Anf. 70 LENNART DALÉUS (c) replik:
          </note>
          <note>
            Herr talman! Först beklagar jag om Ingemar Josefsson inte känner
            sig hemma i arbetet i det utskott som har avgett detta betänkande.
            Det är första gången, herr talman, som jag hör en socialdemokrat
            på det sättet uttrycka att han inte känner sig hemma i det klimat
            som råder i utskottet. Om det är representativt för socialdemokraterna
            i jordbruksutskottet - vilket jag har svårt för att tro - bådar
            detta naturligtvis inte gott för det fortsatta arbetet. Jag beklagar
            uppriktigt att Ingemar Josefsson har den inställningen.
          </note>
          <note>
            Det är litet underligt med det här juridiska
          </note>
          <note>
            "finliret" som Ingemar Josefsson ägnar sig åt. Han säger att
            utskottet inte kan behandla frågan. Eftersom regeringen har dragit
            tillbaka propositionen finns det ingen möjlighet att diskutera
            substansen. Detta är litet av ett Moment 22-resonemang, inte sant?
            Hur skall vi kunna hantera den här frågan när vi själva ha dragit
            tillbaka den?
          </note>
          <note>
            Jag har förståelse för att man i utskottet inte kan hantera substansen.
            Vad vi yrkar i reservationen är ju att regeringen omedelbart skall
            återkomma med det förslag som man har dragit tillbaka - detta
            för att undvika förändringen i tid när det gäller möjligheten
            till ett ikraftträdande av en samlad miljölagstiftning.
          </note>
          <note>
            Herr talman! Ingemar Josefsson nämnde ett antal frågor som nu
            skall bli föremål för förändring. Jag har noterat detta, och jag
            är övertygad om att de kommer att finnas med i riksdagsprotokollet.
            Det rör sig om vattenlagen, straffbestämmelser, hanterandet av
            de äldre miljöproblemen, jord- och skogsbrukslagstiftningen, miljö-
            och hälsoskyddsproblemen samt miljöorganisationernas talerätt.
            Det skall bli intressant att se om just dessa frågor kommer att
            skyndsamt återkomma till riksdagen i sådan förändrad form som
            inte hade varit möjligt att åstadkomma genom ett gediget utskottsarbete,
            ett utskottsarbete som Ingemar Josefsson uppenbarligen på förhand
            förkastar.
          </note>
          <note>
            Det hade varit, herr talman, fullt möjligt att åstadkomma det
            arbetet i riksdagen och i utskottet. Det finns möjligheter till
            förändring särskilt då det gäller ett parti som nu förfogar över
            en majoritet. Det förvånar mig att det skulle vara skälet till
            att man inte ville låta ärendet ligga kvar i riksdagen.
          </note>
          <note>
            Jag beklagar det, herr talman. Uppenbarligen är samarbetet på
            miljöområdet svårt att åstadkomma i utskottet. Jag skall göra
            vad som ankommer på mig.
          </note>
          <note>
            Om Ingemar Josefsson kan svara mot det skulle jag uppskatta det.
          </note>
          <note type="speaker">
            Anf. 71 INGEMAR JOSEFSSON (s) replik:
          </note>
          <note>
            Herr talman! Först när det gäller utskottsarbetet.
          </note>
          <note>
            Det kanske var mera mina förväntningar på utskottsordförande
            som gjort mig besviken än själva utskottet i övrigt. Jag har träffat
            Lennart Daléus i andra sammanhang och då uppfattat honom som en
            kämpe på miljöområdet. Jag tycker att jag inte sett så mycket
            av det i utskottsarbetet. Det var alltså mer en personlig besvikelse.
          </note>
          <note>
            Lennart Daléus går in i formalia. Han talade i sitt första inlägg
            om hur regeringen skall pröva den återkallade propositionen. Han
            menade att det inte längre räcker med att göra det på det föreslagna
            sättet, utan man skall fördjupa det arbetet. Är inte det att medge
            att det behövs en förändring i den återkallade propositionen?
          </note>
          <note type="speaker">
            Anf. 72 LENNART DALÉUS (c) replik:
          </note>
          <note>
            Herr talman! Det kanske inte är så intressant att de socialdemokratiska
            ledamöterna i en kammardebatt försöker göra en bedömning av mig
            som person i utskottet. Det har kanske inte så stort värde i diskussionen
            kring miljöbalken.
          </note>
          <note>
            Jag har oroat mig, herr talman, för ett tillbakadragande på det
            här sättet, som jag vidhåller är direkt klåfingrigt för så vitt
            man inte avser att göra en fullständig omarbetning av materialet.
            Med detta menar jag att det inte räcker att lägga frågan i händerna
            på en aldrig så kompetent juridisk-organisatorisk utredning.
          </note>
          <note>
            Vad som oroar mig är att när nu socialdemokraterna tar tillbaka
            förslaget, kommer ett antal förslag och åtgärder att återkomma
            som man tidigare har arbetat med på det här området. Låt mig som
            exempel ta hanteringen av miljöärenden som inte ligger inom det
            sedvanliga förvaltningshanterandet.
          </note>
          <note>
            Den tidigare regeringen föreslog en gedigen miljöombudsmannainstitution
            för att kunna hantera de litet udda ärendena, klagomålen, vanliga
            människors oro inför enskilda miljöfrågor. Socialdemokraternas
            förslag var att miljöombudsmannen skulle vara en tjänsteman på
            Naturvårdsverket. Jag har all respekt för Naturvårdsverket, men
            att tro att det skulle vara ett sätt att ge utrymme för enskilda
            frågeställningar, enskild oro på miljöområdet är närmast bisarrt.
            Detta drev socialdemokraterna igenom i den tidigare Miljöskyddskommittén.
            Kanske kan Ingemar Josefsson nu ge besked: Är det ett förslag
            som man vidhåller från socialdemokratins, numera regeringens,
            sida, att man alltså vill ha miljöombudsmannen som en tjänsteman
            på Naturvårdsverket? Den andra frågan, som naturligtvis är intressant,
            är om Ingemar Josefsson ändå kan hålla med om att förslaget om
            vattenlagen är någonting som socialdemokratin inte drivit förrän
            i valrörelsen efter det att den tidigare regeringen lagt fram
            ett förslag om en miljöbalk. Vattenlagen är någonting som över
            huvud taget inte funnits med i den socialdemokratiska tankevärlden
            när det gäller vad som skulle införlivas i miljöbalken. Om Ingemar
          </note>
          <note>
            Josefsson åtminstone kunde ge svar på dessa frågor, utöver de
            tidigare bedömningarna av utskottet och dess ledamöter, skulle
            det vara klädsamt.
          </note>
          <note type="speaker">
            Anf. 73 INGEMAR JOSEFSSON (s) replik:
          </note>
          <note>
            Herr talman! Jag uppfattar Lennart Daléus motsägelsefull. Å ena
            sidan är han emot att man återkallar propositionen, å andra sidan
            säger han att det sätt man tänker omarbeta den på inte är tillräckligt.
            Det behövs en mer omfattande omarbetning enligt honom. Där finns
            en motsättning. Antingen är det mindre frågor som skall ses över
            eller så är det större frågor. Där menar jag att det finns flera
            saker som behöver ses över.
          </note>
          <note>
            Frågan om en miljöombudsman å sin sida har diskuterats från flera
            utgångspunkter. Jag är inte lika imponerad som Daléus av effekterna
            av att man tillskapar en ombudsmannaorganisation. Den kan prövas,
            och den kan finnas med, men jag tycker inte att man skall inbilla
            vare sig miljöorganisationer eller medborgare att det är avgörande
            för miljöarbetet, som en del talare tidigare har påstått. Min
            erfarenhet lokalt är att det inte spelar så stor roll.
          </note>
          <note type="speaker">
            Anf. 74 LENNART FREMLING (fp) replik:
          </note>
          <note>
            Herr talman! Även efter att ha lyssnat till Ingemar
          </note>
          <note>
            Josefsson hävdar jag att den socialdemokratiska regeringen har
            återkallat propositionen utan någon tydlig motivering. Det hade
            definitivt varit bättre att låta balken träda i kraft och sedan
            arbeta vidare med successiva förbättringar.
          </note>
          <note>
            Det viktiga nu är att få en struktur på lagstiftningen. Sedan
            kommer den att utvecklas. Det kommer naturligtvis att ändras i
            de pusselbitar som ingår. Men det stora och svåra jobbet nu var
            att få fram strukturen. Det hade varit bättre att nu acceptera
            den föreslagna strukturen. Det finns ingen tydlig motivering till
            att inte låta balken träda i kraft den 1 juli 1995 så att vi får
            en bas att arbeta vidare på.
          </note>
          <note>
            Ingemar Josefsson uppehöll sig en del kring formalia. Jag har
            inte på något sätt bestridit att den socialdemokratiska regeringen
            har rätten att återkalla propositionen. Men om man återkallar
            en proposition må man också ta sitt politiska ansvar för att man
            gör det och de konsekvenser det har. Då kan jag bara vidhålla
            det jag sade förut, att jag beklagar att politisk prestige får
            gå före miljöns intressen i det här avseendet.
          </note>
          <note>
            Jag yrkar som förut bifall till reservationen. Jag hoppas att
            jag inte tidigare sade "motionen".
          </note>
          <note type="speaker">
            Anf. 75 DAN ERICSSON (kds) replik:
          </note>
          <note>
            Herr talman! Ingemar Josefsson sade att debatten handlade om
            regeringens rätt att återkalla propositioner. Då måste jag säga
            att man verkligen har begränsat debatten. Vad det handlar om är
            om det finns en politisk vilja att nu snart genomföra en samlad
            miljölagstiftning som kan träda i kraft till halvårsskiftet.
          </note>
          <note>
            Uppenbart finns inte den viljan hos socialdemokraterna.
          </note>
          <note>
            Många av de saker som Ingemar Josefsson räknade upp som skäl
            till att man dragit tillbaka förslaget stämmer inte riktigt med
            tanke på vad socialdemokraterna har gjort tidigare. Jag tittade
            igenom den reservation som fanns från socialdemokratin i Miljöskyddskommittén.
            Jag hittade inte någon av punkterna där. Detta är frågor som nu
            av någon anledning har kommit upp för att försöka motivera tillbakadragandet
            av propositionen.
          </note>
          <note>
            Jag tittade också i snabbprotokollet. Miljöminister
          </note>
          <note>
            Anna Lindh sade att det handlar om en försening på ca 1,5 år.
            Jag har i dag kollat upp om direktiven är klara till den kompletterande
            utredningen. De är ännu inte klara. Jag har inte fått se några
            direktiv. Jag undrar om ens den tidsgränsen kommer att hålla med
            tanke på den omfattning som man nu ger arbetet med de nya argument
            som framförts i debatten i dag.
          </note>
          <note>
            Vidare sade Ingemar Josefsson att jag i debatten hade framfört
            synpunkter när det gäller förändringar.
          </note>
          <note>
            Man passar väl på att föra fram synpunkter om det nu ändå kommer
            att bli en omarbetning. Jag förde fram en synpunkt, preskriptionstiden
            för miljöbrott, och frågade om man kommer att ta upp den igen.
            Eftersom jag ännu inte sett några direktiv vore det intressant
            att få höra från Ingemar Josefsson om just den punkten finns med
            när man skall omarbeta förslaget.
          </note>
          <note type="speaker">
            Anf. 76 INGEMAR JOSEFSSON (s) replik:
          </note>
          <note>
            Herr talman! Jag börjar med detta med tiden. Jag har uppfattat
            det så när det gäller direktiven och tiden att det mer är en fråga
            om tryckkapacitet, om att få fram trycket, så det ligger väldigt
            nära nu att vi kan ta del av direktiven.
          </note>
          <note>
            I mitt inlägg tog jag upp två delar: dels rätten att dra tillbaka
            propositionen, eftersom det hela var väldigt markerat i och med
            att motion väckts, dels frågor som borde prövas när det gäller
            omarbetningen. Inlägget bestod alltså av två delar, och båda frågorna
            vägdes mot varandra.
          </note>
          <note type="speaker">
            Anf. 77 GUDRUN LINDVALL (mp):
          </note>
          <note>
            Herr talman! Jag börjar med att yrka bifall till hemställan i
            utskottets betänkande.
          </note>
          <note>
            För oss i Miljöpartiet är det här med en samlad miljöbalk en
            av våra hjärtefrågor. Vi har tidigare drivit detta och tänker
            oss en miljöbalk som är heltäckande, samordnad och effektiv. Dessutom
            skall det vara fråga om en radikal miljölagstiftning.
          </note>
          <note>
            Konsekvensen av det förslag som förra regeringen lade fram var
            att vår ledamot i Miljöskyddskommittén hoppade av, just därför
            att förslaget ansågs vara för dåligt. Snart hoppade också Naturskyddsföreningens
            representant. Detsamma gjorde Socialdemokraternas och Vänsterpartiets
            representanter.
          </note>
          <note>
            Anledningen var alltså att förra regeringens förslag var för
            dåligt. I vissa fall var förslaget t.o.m.
          </note>
          <note>
            sämre än dagens lagstiftning. Man kan säga att det blev flera
            steg tillbaka. Jag skall ge några exempel för att visa varför
            det här förslaget absolut måste förkastas.
          </note>
          <note>
            I Miljöskyddskommitténs förslag fanns dels miljökvalitetsnormer,
            dels generella föreskrifter för att kunna genomföra det här. De
            generella föreskrifterna togs tillbaka. Det innebar att det i
            praktiken skulle bli mycket svårt att genomföra miljökvalitetsnormerna.
          </note>
          <note>
            På denna punkt skulle miljöbalken bli ett kraftfullt slag i luften.
          </note>
          <note>
            Man hade också skrivit in en paragraf som säger:
          </note>
          <note>
            De allmänna aktsamhetsreglerna skall tillämpas i den utsträckning
            det är ekonomiskt rimligt med hänsyn till å ena sidan den risk
            för skada eller olägenhet som en verksamhet av det slag som det
            är fråga om kan medföra och å andra sidan nyttan av verksamheten
            samt kostnaden för skyddsåtgärder.
          </note>
          <note>
            Återigen: Ekonomin sätts före miljön. Det anser vi i Miljöpartiet
            vara absolut oacceptabelt. Nej, det förslag som förra regeringen
            lade fram var, skulle jag vilja säga, den minsta gemensamma nämnaren
            av vad de fyra borgerliga partierna kunde komma överens om.
          </note>
          <note>
            Det blir inte en miljöbalk bara därför att man för ihop vissa
            av lagarna och kallar det för en miljöbalk.
          </note>
          <note>
            Det blir en miljöbalk först när samtliga lagar finns som berör
            miljöområdet och när det finns gemensamma grundläggande regler
            för hur problemen skall hanteras. Dessutom handlar det om samma
            straffbedömning och straff. Också Lagrådet kommenterade att detta
            saknades. Man riktade alltså allvarlig kritik mot det miljöbalksförslag
            som lades fram.
          </note>
          <note>
            De lagar som saknas är bl.a. vattenlagen, biotekniklagen, strålskyddslagen
            och alla lagar som rör jordoch skogsbruk. Framför allt de sistnämnda
            lagarna handlar ofta om biologisk mångfald. Det är därför mycket
            angeläget att de finns med.
          </note>
          <note>
            Här finns en miljöombudsman, som vi i Miljöpartiet kan stödja,
            men inte på bekostnad av miljöorganisationernas talerätt, vilket
            i det borgerliga var borttaget.
          </note>
          <note>
            Jag måste säga att jag personligen är mycket förvånad framför
            allt över att man i Centerpartiet var nöjd med det här förslaget.
            Jag kan förstå att man haft problem när det gällt att få ihop
            en miljöbalk, särskilt som man måste vara överens framför allt
            med Moderaterna. Man verkar ha haft problem i detta arbete.
          </note>
          <note>
            Vad man kom fram till var vad alla fyra partierna kunde enas
            om, nämligen en halvmesyr.
          </note>
          <note>
            Det är dags att Centerpartiet tar klivet ur det borgerliga båset
            och börjar fundera på hur man kan få tillbaka den gröna profilen.
            Det här förslaget kan väl ni i Centerpartiet inte vara nöjda med.
            Vi i Miljöpartiet är inte nöjda! Därför anser vi att det är mycket
            bra att förslaget har dragits tillbaka. Det behövs en rejäl översyn.
          </note>
          <note>
            Vi håller med den nuvarande regeringen om att en parlamentarisk
            utredning inte är nödvändig. Miljöskyddskommitténs förslag var
            bra i mångt och mycket. Det fanns vissa brister även där, men
            det var betydligt bättre än det förslag som den borgerliga regeringen
            lade fram.
          </note>
          <note>
            Vi förutsätter att den socialdemokratiska regeringen noga ser
            över Miljöskyddskommitténs förslag.
          </note>
          <note>
            Dessutom ser vi fram emot en riktig, och en rejäl, miljöbalk
            som är vad den skall vara: en heltäckande, samordnad, effektiv
            och radikal miljölagstiftning. Vi i
          </note>
          <note>
            Miljöpartiet kommer att göra vad vi kan för att hjälpa den socialdemokratiska
            regeringen i det arbetet, och vi förutsätter att detta kommer
            att gå förhållandevis fort.
          </note>
          <note type="speaker">
            Anf. 78 LENNART DALÉUS (c):
          </note>
          <note>
            Herr talman! Det sista uttalandet kunde det vara intressant att
            få litet förtydligat. Det handlar då om på vilket sätt Miljöpartiet
            kommer att hjälpa den socialdemokratiska regeringen i arbetet
            med att utarbeta förslag till en ny miljöbalk. Jag visste inte
            hur nära samarbetet på miljöområdet var när det gäller dessa två
            partier. Möjligen kan Gudrun Lindvall förtydliga detta litet och
            säga om hon eller någon annan från
          </note>
          <note>
            Miljöpartiet kommer att ingå i utredningen eller tala om på vilket
            annat sätt samarbetet och, framför allt, nämnda hjälp kommer att
            ta form.
          </note>
          <note>
            Sedan vore det intressant att höra om Gudrun
          </note>
          <note>
            Lindvall vet huruvida socialdemokratin är intresserad av den
            hjälp i detta arbete som Gudrun Lindvall och
          </note>
          <note>
            Miljöpartiet nu erbjuder.
          </note>
          <note>
            Den iakttagelse som Gudrun Lindvall gör är inte originell, dvs.
            att det material som lades fram i form av en proposition från
            den tidigare regeringen är, som
          </note>
          <note>
            Gudrun Lindvall vid ett tillfälle säger, den minsta gemensamma
            nämnaren av något som alla de fyra regeringspartierna kom överens
            om. Nej, själva finessen med förslag från en regering är just
            att det är något som alla regeringspartier står bakom - så även
            när det gäller det miljöbalksförslag som den tidigare regeringen
            lade fram.
          </note>
          <note>
            Herr talman! Självklart rymmer det här ett visst mått av kompromissande.
            Men jag vågar också säga att den kompromiss som, efter vederbörligt
            hänsynstagande till Lagrådet, sprang fram ur detta arbete hade
            många goda förutsättningar i sin ursprungliga form men också när
            det gäller dess möjlighet att utvecklas just till ramverket för
            en samlad miljölagstiftning i
          </note>
          <note>
            Sverige.
          </note>
          <note>
            Gudrun Lindvall säger att det saknas en del lagar.
          </note>
          <note>
            Särskilt nämner hon biotekniklagstiftningen. Det är inte riktigt
            sant. Vi i Centern lyckades märkligt nog driva fram - och över
            en natt, höll jag på att säga, få
          </note>
          <note>
            Socialdemokraterna att vända, att ta sitt ansvar och att vara
            med på att biotekniken borde regleras i - en lagstiftning, en
            lagstiftning som dess bättre har antagits av riksdagen och som
            för övrigt har verkställts av den tidigare regeringen.
          </note>
          <note>
            Gudrun Lindvall säger också att jord- och skogsbrukslagarna skall
            in i miljöbalken. Hade jag haft möjlighet att även denna gång
            ställa en fråga till
          </note>
          <note>
            Ingemar Josefsson skulle jag ha tyckt att det var intressant
            att få veta om jord- och skogsbrukslagarna genom arbete av en
            organisationsutredning och juridisk utredning kommer att införlivas
            i miljöbalken. I
          </note>
          <note>
            sådlas fall är det ett litet underligt sätt att införa starka
            politiska krav och inslag i fråga om en tillbakadragen proposition
            och ett tillbakadraget material.
          </note>
          <note type="speaker">
            Anf. 79 GUDRUN LINDVALL (mp):
          </note>
          <note>
            Herr talman! Först vill jag säga, Lennart Daléus, att det förekommer
            kontakter mellan Socialdemokraterna och Miljöpartiet när det gäller
            den framtida miljöbalken. Lennart Daléus och jag gör olika bedömningar.
            Vi i Miljöpartiet anser att föreliggande förslag inte är ett bra
            förslag till miljöbalk. Vi anser att det skall gå betydligt längre
            på många områden.
          </note>
          <note>
            Jag tror att Lennart Daléus innerst inne också anser det, även
            om det kan vara svårt att bryta med den gamla regeringen.
          </note>
          <note>
            Jag är övertygad om att även Lennart Daléus kommer att vara mera
            nöjd med det förslag som kommer än med det förslag som den borgerliga
            fyrklöverregeringen lade fram. Om vi skall vara ärliga, Lennart
            Daléus, får vi väl säga: Det var ingen slump att Naturskyddsföreningen
            hoppade av Miljöskyddskommittén, utan det berodde på att det förslag
            som ni då lade fram inte var bra.
          </note>
          <note type="speaker">
            Anf. 80 LENNART DALÉUS (c):
          </note>
          <note>
            Herr talman! Det måste vara någon ordning på begreppen. Jag kan
            hålla med om att det var fråga om ett visst mått av avhopp från
            Miljöskyddskommittén mot slutet av dess arbete. Också Miljöpartiets
            sakkunnige lämnade utredningen. Men det skedde i ett läge där
            man hade tagit del av Lagrådets remiss. Det var den som i valrörelsens
            inledningsskede ledde till att Socialdemokraterna och Vänsterpartiet
            lämnade utredningen.
          </note>
          <note>
            Efter det att lagrådsremissen var avklarad så införlivades -
            som jag sade i mitt anförande här -
          </note>
          <note>
            många av framlagda synpunkter i det som sedan blev regeringens
            förslag till riksdagen. Men då hade, som sagt, Miljöpartiets representant
            och andra lämnat
          </note>
          <note>
            Miljöskyddskommittén.
          </note>
          <note>
            Herr talman! Det som förvånar mig mest i Gudrun
          </note>
          <note>
            Lindvalls inlägg gäller den attityd Miljöpartiet tidigare hade
            i diskussionen inför de regeringsförhandlingar som man uppenbarligen
            har bedrivit med den nuvarande regeringen.
          </note>
          <note>
            Gudrun Lindvall säger till mig att Lennart Daléus kommer att
            bli mycket nöjdare över det förslag som den nuvarande regeringen
            kommer att lägga fram till riksdagen. Att ha denna politiskt synska
            förmåga är någonting jag avundas Gudrun Lindvall, att i förväg
            kunna veta att den påverkan hon och hennes partikamrater tror
            sig kunna ha på den socialdemokratiska betongkolossen kommer att
            leda till att regeringen återkommer med ett förslag till riksdagen
            som hon inbjuder mig att i dag vara nöjd med. Som mått på miljöpolitiskt
            arbete är det originellt, men jag är inte säker på att det är
            så kraftfullt.
          </note>
          <note>
            Det hade varit bättre om Gudrun Lindvall hade berättat vilka
            krav Miljöpartiet framför i sina överläggningar och förhandlingar
            med den socialdemokratiska regeringen så att vi nu kan bedöma
            styrkan i dem. Vi kanske rent av i dag kan se om de har möjlighet
            att komma att införlivas i lagstiftningen. Jag hoppas att
          </note>
          <note>
            Gudrun Lindvall kan ge besked på den punkten.
          </note>
          <note type="speaker">
            Anf. 81 GUDRUN LINDVALL (mp) replik:
          </note>
          <note>
            Herr talman! Det är möjligt att jag gör en felbedömning av Centerpartiet
            och Lennart Daléus. Jag kunde inte tänka mig att ni kunde vara
            nöjda med det kompromissförslag som den borgerliga regeringen
            har lagt fram. Jag kan bara beklaga om det är så.
          </note>
          <note>
            En miljöbalk som saknar generella föreskrifter för miljökvalitetsnormer,
            grundläggande regler, samma straffbedömning och straff, trodde
            inte jag att Centerpartiet, som säger sig vara intresserat av
            miljöfrågor, kunde vara nöjt med. I så fall kan jag bara beklaga
          </note>
          <note>
            Centerpartiet. Det var värre än jag trodde.
          </note>
          <note>
            Jag är övertygad om att mycket av det som både
          </note>
          <note>
            Ingemar Josefsson och jag har berört kommer att införlivas i
            den kommande miljöbalken. Jag tycker att vi ganska väl har talat
            om vilka delar vi anser saknas och vilka delar vi vill arbeta
            om. Jag kan naturligtvis upprepa det här, men vi har båda två
            nämnt dem.
          </note>
          <note>
            Jag är också övertygad om att den miljölagstiftning som förhoppningsvis
            är klar inom ett år kommer att vara mer lik det förslag som Miljöskyddskommittén
            lade fram. Det förslaget var, även om det hade vissa brister,
            betydligt bättre än det urvattnade förslag som den borgerliga
            regeringen så småningom presterade.
          </note>
          <note type="speaker">
            Anf. 82 DAN ERICSSON (kds):
          </note>
          <note>
            Herr talman! Jag har egentligen en huvudfråga till
          </note>
          <note>
            Gudrun Lindvall.
          </note>
          <note>
            I debatten här i kammaren den 19 oktober angående miljöbalken
            sade Roy Ottosson, som då företrädde
          </note>
          <note>
            Miljöpartiet, så här: "Vårt krav på regeringen var att få en
            bra miljöbalk. I det krav som vi ställt ingår att införandet av
            den inte skall försenas en dag."
          </note>
          <note>
            En vecka senare gav miljöministern beskedet att det kommer att
            dröja ett och ett halvt år. Vi vet att det ibland kan ta längre
            tid. Det handlar om beredningar, propositioner osv. Vi vet inte
            när vi kommer att få se en ny samlad miljöbalk.
          </note>
          <note>
            Om Gudrun Lindvall är nöjd med de besked som gavs om att det
            skall bli en förbättring, är ni då också nöjda med beskedet att
            regeringen inte har levt upp till det löfte som enligt Miljöpartiet
            gavs att miljölagstiftningen inte skall försenas en dag? Är ni
            nöjda med detta?
          </note>
          <note>
            Gudrun Lindvall har också nämnt rättsverkande miljökvalitetsnormer
            som ett argument till varför förslaget skall återförvisas. Också
            på den punkten skulle man kunna föra ett resonemang. Det är inte
            någonting som Socialdemokraterna har framfört i argumentationen,
            utan det har fortfarande i huvudsak varit fråga om vattenlagstiftningen
            och talerätten för miljöorganisationer.
          </note>
          <note>
            Jag har tidigare sagt att vi skulle kunna resonera oss fram på
            de punkterna. Egentligen finns det ingenting nytt i det Gudrun
            Lindvall har sagt. Miljöpartiet har ställt upp in blanco på regeringens
            förslag att dra tillbaka detta förslag. Därmed har man försenat
            miljöarbetet.
          </note>
          <note>
            Det sades att Miljöpartiet skulle vara en blåslampa. Miljöpartiet
            har blivit en bromskloss för en offensiv miljöpolitik.
          </note>
          <note type="speaker">
            Anf. 83 GUDRUN LINDVALL (mp):
          </note>
          <note>
            Fru talman! Detta är vad som kan kallas bombastiskt politiskt
            tal, men det är inte något som har med verkligheten att göra.
          </note>
          <note>
            Vi hade gärna sett att den borgerliga regeringen hade lagt fram
            ett förslag till en bra miljöbalk som betydligt mer hade anslutit
            sig till det förslag som
          </note>
          <note>
            Miljöskyddskommittén lagt fram. Det hade varit det bästa ni kunde
            ha gjort.
          </note>
          <note>
            Men när det kommer ett förslag till miljöbalk som är så urvattnat
            och så dåligt att representanter för både
          </note>
          <note>
            Naturskyddsföreningen och Miljöpartiet känner sig nödgade att
            hoppa av måste ni väl förstå att det var stora brister i det förslaget.
          </note>
          <note>
            Vi vill ha en bra miljöbalk. Vi vill inte ha en miljöbalk som
            till namnet men inte alls till innehållet är en bra miljöbalk,
            utan i vissa fall är en sämre miljölagstiftning än den vi har
            i dag och i många fall tar ett steg tillbaka. Det är inte en bra
            miljöbalk.
          </note>
          <note>
            Vi anser därför att den enda möjligheten var att att dra tillbaka
            förslaget. Det förslag som låg var för dåligt för att utskottet
            skulle kunna börja arbeta med det. Det fanns för stora brister.
            Det saknades för mycket av det vi anser absolut nödvändigt för
            att det skall vara en bra miljöbalk.
          </note>
          <note>
            Vi hoppas naturligtvis att Socialdemokraterna skyndsamt skall
            jobba vidare med detta. Vi vet att
          </note>
          <note>
            Miljöskyddskommitténs förslag kommer att ligga i botten för fortsatt
            beredning. Miljöpartiet menar att detta var den enda möjligheten
            att på sikt få en bra miljölagstiftning, en bra miljöbalk, och
            den skall givetvis inte försenas med en enda dag.
          </note>
          <note type="speaker">
            Anf. 84 DAN ERICSSON (kds):
          </note>
          <note>
            Fru talman! Som framgår av inlägget från Gudrun
          </note>
          <note>
            Lindvall har Miljöpartiet oerhört svårt att stå för att man av
            Socialdemokraterna krävde att lagstiftningen inte skulle försenas
            med en dag. Nu har man fått beskedet att det kommer att dröja
            ett och ett halvt år, och det kan dröja längre.
          </note>
          <note>
            Vad säger Miljöpartiet om detta? Tycker ni att det är ett bra
            utfall av en offensiv miljöpolitik att en samlad miljölagstiftning
            blir försenad? Jag tycker att det näst intill är en skandal. Miljöpartiet
            har sagt sig vilja vara pådrivande i dessa frågor men har nu lyckats
            agera som en bromskloss.
          </note>
          <note>
            Gudrun Lindvall säger att det förslag till miljöbalk som den
            förra regeringen tog fram var att ta steg tillbaka. Det skulle
            vara intressant att veta på vilka punkter som denna miljölagstiftning
            tar steg tillbaka.
          </note>
          <note>
            Det vore bra att få sådana exempel. Jag kan faktiskt inte finna
            dem.
          </note>
          <note>
            Jag har arbetat med detta ett antal år. Vi hade ett bra förslag
            som kunde ha blivit bättre i utskottsbehandlingen. Men nu får
            vi inte ens den möjligheten.
          </note>
          <note>
            Det kommer att dröja ett antal år innan vi igen får ett förslag
            på bordet. För detta bär Miljöpartiet ett tungt ansvar.
          </note>
          <note type="speaker">
            Anf. 85 GUDRUN LINDVALL (mp):
          </note>
          <note>
            Fru talman! Jag kan ge ett exempel på vilket sätt förslaget innebär
            att man tagit många steg tillbaka. I 2
          </note>
          <note>
            kap. 7 § står att nyttan av verksamheten och kostnaden för skyddsåtgärder
            skall vara avgörande. Den typen av skrivningar har vi inte haft
            i miljölagstiftningen, vilket vi skulle haft om detta hade gått
            igenom. Det hade varit att ta flera steg tillbaka, dvs.
          </note>
          <note>
            ekonomin först och miljön sedan.
          </note>
          <note>
            Det förvånar mig att kds, som försöker profilera sig som ett
            parti som är intresserat av miljön, kan acceptera och vara nöjt
            med en miljöbalk som saknar vattenlagen, biotekniklagen, strålskyddslagen
            och lagar om jord- och skogsbruk, som är så essentiella för framför
            allt den biologiska mångfalden.
          </note>
          <note>
            Inte heller ni kan vara nöjda med det här förslaget till miljöbalk.
            Det vore bättre om ni var ärliga och kunde erkänna att det fanns
            brister i förslaget, och att det bästa vi nu kan göra är att återremittera
            det och få ett bra förslag som vi som är intresserade av miljön
            samfällt kan vara nöjda med.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            22 § Införlivande av vissa direktiv om enskilda näringsidkare
            enligt EES-avtalet, m.m.
          </note>
          <note>
            Föredrogs näringsutskottets betänkande
          </note>
          <note>
            1994/95:NU4 Införlivande av vissa direktiv om enskilda näringsidkare
            enligt EES-avtalet, m.m.
          </note>
          <note>
            (prop. 1994/95:39).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 27 §.)
          </note>
          <note>
            23 § Arbetstid m.m.
          </note>
          <note>
            Föredrogs arbetsmarknadsutskottets betänkande
          </note>
          <note>
            1994/95:AU2 Arbetstid m.m.
          </note>
          <note type="speaker">
            Anf. 86 BARBRO JOHANSSON (mp):
          </note>
          <note>
            Fru talman! Ledamöter i arbetsmarknadsutskottet och kammarens
            övriga ledamöter! En stor fråga för mitt parti har länge varit
            att införa kortare lagstadgad arbetstid.
          </note>
          <note>
            Vi kan titta tillbaka i historien och se att arbetstiden i slutet
            på 1800-talet var 60 timmar i veckan. År
          </note>
          <note>
            1940 hade vi kommit ner till 48 timmar i veckan. På
          </note>
          <note>
            1960-talet infördes 45 timmars arbetsvecka, och på
          </note>
          <note>
            1970-talet hade vi fått en arbetstid på 40 timmar i veckan. Det
            är inte för alltid fastslaget att arbetstiden skall vara just
            40 timmar.
          </note>
          <note>
            När företagen började rationalisera försvann en mängd arbeten.
            Robotisering genomfördes, och det minskade arbetsstyrkan ytterligare.
            Så länge det är bra tider är detta på grund av låg arbetslöshet
            och god tillgång på arbeten inte så tydligt. Men nu, fru talman,
            när arbetslösheten är så otroligt hög, visar sig effektiviseringens
            stora konsekvenser på arbetsmarknaden.Det börjar att gå bättre
            för företagen nu med fler order. Men detta genererar inte så många
            fler jobb.
          </note>
          <note>
            Här vill jag citera SKF-chefen i nyheterna klockan sex på morgonen
            efter den ödesdigra dagen den 13
          </note>
          <note>
            november. Detta var alltså den 14 november klockan sex när han
            sade: Några nya jobb blir det endast marginellt trots en bra orderingång.
          </note>
          <note>
            Förutsättningarna för en mängd jobb är alltså borta. Då måste
            vi börja tänka om. Vi måste ha en ny helhetssyn på hur arbetstillfällen
            skall skapas.
          </note>
          <note>
            Livet gestaltar sig mycket annorlunda nu mot innan rationaliseringarna,
            robotiseringarna och effektiviseringarna började. Allt är så effektivt
            och livet snurrar så fort att man inte får tid för sin familj
            och sina vänner. Vi får i stället införa livskvalitet som ett
            honnörsord.
          </note>
          <note>
            Fru talman! Miljöpartiet vill införa en arbetstidsförkortning.
            Vi föreslår att arbetstiden skall sänkas till
          </note>
          <note>
            37 timmar i veckan nästa år med sikte på en sänkning till 35
            timmars arbetsvecka innan 1998. En viktig synpunkt på detta är
            den sociala dimensionen. Vid en sänkning av arbetstiden får man
            mer tid att själv bestämma över. Fritiden ökar, och man får mer
            tid att vara med sina barn. Då kan tiden på dagis minskas.
          </note>
          <note>
            Med ökad värdefull fritid kan samhällsekonomiska vinster göras.
          </note>
          <note>
            Inom flera yrkesområden dras man med arbetsskador i form av belastningsskador
            utmynnande i dåliga ryggar och axelskador. Inom byggbranschen
            är detta speciellt tydligt. I en sammanställning gjord under 1991
            visar Bygghälsan att belastningsskadorna utgör 74 % av antalet
            registrerade arbetsskador. Inom byggbranschen skadas 1 av 15 medan
            1 av 34 skadas inom det övriga arbetslivet. Totalt inträffade
            det 9 432
          </note>
          <note>
            arbetsolyckor. Dessa arbetsolyckor resulterade i totalt
          </note>
          <note>
            174 000 sjukdagar.
          </note>
          <note>
            En lag från 1992 gör att arbetsgivaransvaret är mycket större
            än tidigare. Det medför att arbetsgivaren svarar för de 14 första
            dagarna av sjukskrivningen. Detta medför att företagen får bära
            de ekonomiska konsekvenserna av arbetsskador orsakade av trötthet,
            ouppmärksamhet och farlig arbetsmiljö.
          </note>
          <note>
            Av byggnadsarbetarna arbetar endast ca 3 % fram till 65 års ålder.
            Det medför utgifter för staten i form av transfereringar. Man
            vet att den mänskliga kroppen återhämtar sig snabbare om belastningarna
            sker under kortare tid per dygn. Att införa kortare arbetstid
            i byggbranschen, t.ex. sex timmars arbetsdag, skulle med stor
            sannolikhet reducera arbetsolyckorna.
          </note>
          <note>
            För att effektivisera användningen av dyrbara maskiner vid byggen
            av olika slag kunde man arbeta i två lag med vardera kortare arbetstid
            och bättre utnyttja tiden som åtgår till bygget. Man utnyttjar
            maskinerna bättre och effektivare och det kostar mindre. Här kan
            ekonomiska samordningsvinster göras som bärs upp av den kortare
            arbetstiden.
          </note>
          <note>
            Fru talman! Flera försök med kortare arbetstid har gjorts inom
            den offentliga sektorn. På Södertälje lasarett har man vid två
            sjukvårdsavdelningar gått ner till sju timmars arbetsdag med bibehållen
            lön. Dessa avdelningar klarar efter två år sina sparkrav. Sjukfrånvaron
            har minskat och kvaliteten på vården har ökat. Samtidigt har kvaliteten
            på de anställdas livssituation ökat.
          </note>
          <note>
            I Kiruna arbetar hemtjänstpersonalen sex timmar per dag med bibehållen
            lön. Här har sjukfrånvaron minskat med 30 %. Minskade uttag från
            a-kassa, socialbidrag och försäkringskassa är samhälleliga vinster.
            Flera försök pågår eller skall börja i flera landsting.
          </note>
          <note>
            Fru talman! Miljöpartiet beräknar att en arbetstidsförkortning
            på två timmar per vecka, dvs. 100 timmars årlig arbetstidsförkortning
            leder till ca 50 000
          </note>
          <note>
            nya jobb. Flera organisationer är nu inne på detta, bl.a. Metall.
            LO-kongressen har uttalat ett stöd för en arbetstidsförkortning.
          </note>
          <note>
            Men Miljöpartiet vill gå längre under denna mandatperiod och
            få till stånd en arbetsvecka på 35 timmar. Det skulle leda till
            130 000 nya jobb, vilket för övrigt ligger på den tyska nivån.
          </note>
          <note>
            En sänkt arbetstid leder till att förutsättning för verklig jämställdhet
            och livskvalitet i ett vidare perspektiv kan uppnås. Den osannolikt
            höga arbetslösheten gör att vi nu måste ta ordentliga tag för
            att få en förändring till stånd. Vi riskerar nu att cementera
            en kärna av långtidsarbetslösa som med förödande stor sannolikhet
            slås ut från arbetsmarknaden för gott.
          </note>
          <note>
            Fru talman! Miljöpartiet önskar att det privata arbetslivet satsar
            på en arbetstidsförkortning liksom man tidigare gjort inom den
            offentliga sektorn. Vi vill att pengar till detta förs över från
            arbetsmarknadsåtgärder. Detta kompenseras i sin tur av sänkt arbetslöshet
            och samhällsekonomiska vinster i form av mindre tid i barnomsorg,
            minskade transfereringar, minskad sjukfrånvaro och sist men inte
            minst en ökad livskvalitet.
          </note>
          <note>
            Miljöpartiet vill bifalla intentionerna i yrkandena 6
          </note>
          <note>
            och 7 i motion A715, men vi vill gå längre och införa en lagstadgad
            arbetstidsförkortning.
          </note>
          <note type="speaker">
            Anf. 87 LAILA BJURLING (s):
          </note>
          <note>
            Fru talman! Riksdagledamöter! I arbetsmarknadsutskottets betänkande
            behandlas 18 motioner om arbetstid m.m. De flesta är väckta under
            den allmänna motionstiden. De finns en reservation och ett särskilt
            yttrande till betänkandet.
          </note>
          <note>
            Jag ber att få yrka bifall till utskottets hemställan och avslag
            på samtliga motioner med hänvisning till den utredning på arbetstidsområdet
            som aviserats av statsministern samt avslag på reservationen.
          </note>
          <note>
            Mängden motioner visar med all önskvärd tydlighet att detta är
            frågor som väcker stort engagemang.
          </note>
          <note>
            Som jag ser det handlar det om tre delar. Det är arbetstidens
            längd, arbetstidens förläggning och övertidsuttaget.
          </note>
          <note>
            Arbetstidens längd i form av veckoarbetstid har rört sig sakta
            nedåt under 1900-talet. Sedan 40-
          </note>
          <note>
            timmarsveckan infördes har någon enstaka yrkesgrupp, bl.a. skiftesarbetare,
            fått ytterligare förkortning. I övrigt har det stått still. Utrymmet
            för arbetstidsförkortning har i stället använts till semester
            och föräldraledigheter. Men kraven på ytterligare förkortning
            av veckoarbetstiden har däremot inte tigit still.
          </note>
          <note>
            Många grupper och organisationer, inte minst mitt eget kvinnoförbund,
            har drivit på frågan om sex timmars arbetsdag, men vi tror inte
            att det är medicin mot arbetslösheten. Vi tror inte att det är
            ett sätt att få fler jobb eller att dela på jobben. Men vi är
            fullständigt övertygade om att det vore ett stort kliv framåt
            för jämställdheten. Vi får inte glömma bort att före kvinnornas
            inträde på arbetsmarknaden var familjens arbetsdag utanför hemmet
            8-10 timmar medan den i dag är 14-16 timmar.
          </note>
          <note>
            Runt om i landet pågår det försöksverksamhet med förkortad arbetstid
            i olika former. Vi har hört en hel del räknas upp här. Jag behöver
            inte upprepa dem en gång till.
          </note>
          <note>
            Men som framgår är det de offentliga arbetsgivarna som är alerta
            i den här försöksverksamheten. De skulle vara intressant om fler
            branscher vågade sig på det. Men utskottet anser inte att staten
            behöver ta sådana initiativ i dag och föregripa den kommande utredningen.
            Däremot kommer vi att med intresse ta del av de lokala försöksverksamheterna.
          </note>
          <note>
            Miljöpartiet skriver i sin reservation att normalarbetstiden
            skall anpassas till verkligheten. Det låter sig sägas, men till
            vems verklighet skall den anpassas? Är det till den ensamstående
            flerbarnsmammans, direktörens i det internationella storföretaget,
            affärsbiträdets, metallarbetarens eller rent av riksdagsledamotens?
          </note>
          <note>
            Jag tror att deras behov och deras verklighet ser litet olika
            ut, varför det kan finnas behov av flera olika lösningar och flexibla
            arbetstider.
          </note>
          <note>
            Miljöpartiet skriver också att de inte tycker att den nuvarande
            arbetstidsnormen kan anses vara en naturlag. Det tycker inte jag
            heller, och jag har faktiskt aldrig hört någon som har påstått
            det. Däremot finns det många, som jag har sagt tidigare i dag,
            som kämpar för att ytterligare arbetstidsförkortningar skall komma
            till stånd.
          </note>
          <note>
            Miljöpartiet anser också att riksdagen skall ställa medel till
            förfogande för försök med kortare arbetstid.
          </note>
          <note>
            Skulle det visa sig genom försöksverksamhet eller genom den utredning
            som aviserats att staten kan spara stora belopp i transfereringssystemet
            genom en kortare daglig arbetstid, skall vi naturligtvis ta till
            oss den möjligheten. Ibland kan ju pengarna användas betydligt
            effektivare om inte olika konton sätter gränser för deras användning.
            Tingsam-projektet mellan försäkringskassan och vissa landsting
            är ett sådant exempel. Men nog måste ersättningen till de anställda
            för utfört arbete, oavsett arbetsdagens längd, vara en fråga för
            parterna, inte för riksdagen.
          </note>
          <note>
            Förutom kravet på kortare arbetstid behandlar en mängd motioner
            arbetstidens förläggning. Det är tydligt att nuvarande regelsystem
            inte passar in på ett modernt arbetsliv. Den nutida familjebildningens
            många variationer kan också innebära större behov av flexibla
            lösningar för arbetstidens förläggning. De många motionskraven
            tyder, som sagt, på det.
          </note>
          <note>
            Slutligen tar man i motionerna upp frågan om det stora övertidsuttaget.
            Det tycks som om arbetsgivarna hellre beordrar övertid än anställer
            ny personal.
          </note>
          <note>
            Rent matematiskt motsvarar dagens övertidsuttag ca 50 000 heltidsarbeten.
            Det är inte sannolikt att en begränsning av övertiden skulle ge
            så många nya arbetstillfällen, men det känns ändå fel att hundratusentals
            människor går utan arbete medan andra sliter med övertid.
          </note>
          <note>
            Fru talman! Behoven av förändringar tycks stora, och frågorna
            är, som framgår, många. Utskottet hälsar därför med stor tillfredsställelse
            att statsministern aviserat en utredning på detta område.
          </note>
          <note>
            Mina yrkanden redovisade jag i början av anförandet.
          </note>
          <note type="speaker">
            Anf. 88 BARBRO JOHANSSON (mp) replik:
          </note>
          <note>
            Fru talman! Vi i Miljöpartiet anser att det är så angeläget att
            genomföra en förkortning av arbetstiden att vi vill att en sådan
            sker så snabbt som möjligt, gärna den 1 juli 1995, såsom vi har
            yrkat i vår budgetmotion. Vi yrkar att arbetstiden skall sänkas
            den 1
          </note>
          <note>
            juli 1995 och att någon utredning inte skall avvaktas, detta
            trots att vi tycker att det är bra att en utredning kommer till
            stånd. Vi tycker också att det är bra att det socialdemokratiska
            partiet är positivt till att kanske så småningom en kortare arbetstid
            införs, såsom nu sker ute i Europa.
          </note>
          <note>
            Jag yrkar bifall till reservationen.
          </note>
          <note>
            Som bekant kostar arbetslösheten 100 miljarder kronor. Varifrån
            tar man dessa 100 miljarder? Den miljard som krävs i reservationen
            kan återfås i form av en minskning av arbetslösheten, transfereringar
            och, som jag sagt, en bättre livskvalitet.
          </note>
          <note type="speaker">
            Anf. 89 LAILA BJURLING (s) replik:
          </note>
          <note>
            Fru talman! Miljöpartiet tycks tro att en arbetstidsförkortning
            skall ge fler arbetstillfällen och därigenom minska arbetslösheten.
            Det bygger på att det i dag skulle finnas arbetsuppgifter som
            inte blir utförda.
          </note>
          <note>
            Min bestämda uppfattning är att det i dag finns mängder av arbetsuppgifter
            som bara väntar på att blir utförda, om någon vill betala för
            det. Jag tror därför inte att vi i dagens läge har behov av att
            dela på arbetet för att få något att göra.
          </note>
          <note>
            Vad åter gäller de pengar som staten skall ställa till förfogande
            kan det möjligtvis genom en utredning eller på annat sätt visa
            sig att transfereringssystemet kan ändras så, att pengarna kan
            användas bättre. Det kan ändock inte vara rimligt att riksdagen
            skall fatta beslut om att staten skall betala ersättning för människors
            arbete ute på den ordinarie arbetsmarknaden.
          </note>
          <note>
            Jag menar att vi bör passa oss mycket noga för detta.
          </note>
          <note type="speaker">
            Anf. 90 BARBRO JOHANSSON (mp) replik:
          </note>
          <note>
            Fru talman! Det viktigaste för Miljöpartiet är inte antalet miljarder
            utan att vi verkligen kan komma till skott vad gäller en arbetstidsförkortning.
            Enligt beräkningar skall en arbetstidsförkortning, t.ex. ned till
          </note>
          <note>
            35 timmar, som jag förut sade, medföra 230 000 nya jobb.
          </note>
          <note>
            Lilla Edets pappersbruk, som använder returpapper, avskedade
            t.ex. för ett antal år sedan 2 000 anställda. Bruket har genomfört
            rationaliseringar och har nu fått en orderökning. Företaget kan
            dock inte efterfråga mer än 200 nya anställda. Detta exempel visar
            att rationaliseringar, insättande av industrirobotar, datorisering
            och effektivisering verkligen har medfört att antalet arbetstillfällen
            har minskat.
          </note>
          <note type="speaker">
            Anf. 91 LAILA BJURLING (s) replik:
          </note>
          <note>
            Fru talman! Arbetstidsförkortningar har genomförts på kontinenten
            och har inte lett till någon större minskning av arbetslösheten.
            Det gäller t.ex. i Tyskland.
          </note>
          <note>
            Det förvånar mig ganska mycket att höra en miljöpartist som inte
            tycks tro att det finns arbetsuppgifter som inte blir utförda.
            Vi talar i varje fall inom socialdemokratin ganska mycket om att
            det i miljöarbetet, inom den gröna sektorn, finns många arbetsuppgifter
            som i dag inte blir utförda. Sådana skulle säkerligen kunna skapa
            arbetstillfällen, varigenom arbetskraften kan utnyttjas utan att
            för den skull staten behöver betala för den.
          </note>
          <note type="speaker">
            Anf. 92 CHRISTEL ANDERBERG (m):
          </note>
          <note>
            Fru talman! Utskottsmajoriteten avstyrker samtliga motioner under
            hänvisning till pågående utredningsarbete på området. Såväl mot
            bakgrund av motionerna som av olika uttalanden från arbetsmarknadsutskottet
            under senare år kan man lugnt konstatera att den nu gällande lagstiftningen
            på detta område är mogen för en översyn. Den är en relikt från
            äldre tider med en helt annan arbetsmarknad än den som vi har
            i dag eller kan emotse för framtiden. Så långt finns det politisk
            enighet. När det gäller den önskvärda inriktningen av lagstiftningen
            framöver finns däremot starkt divergerande uppfattningar.
          </note>
          <note>
            I ett antal motioner, främst från vänsterhåll, väcks krav på
            en generell arbetstidsförkortning. Enligt motionärerna skulle
            detta vara en social välfärdsfråga men också - och framför allt
            - det Columbi ägg varigenom vi löser arbetslöshetsproblemet. Sex
            timmars arbetsdag för alla på litet sikt - simsalabim så har vi
            utrotat arbetslösheten genom arbetsdelning. Av motionerna framgår
            inte alltid om man tänkt sig att denna 25-procentiga sänkning
            av arbetsinsatsen skall ske med bibehållen lön eller med en motsvarande
            lönesänkning. Jag har svårt att se att det sistnämnda fallet skulle
            representera en väg för att höja den generella välfärden.
          </note>
          <note>
            I en vänstermotion påkallas ett anslag om 1 miljard kronor för
            en försöksverksamhet med kortare arbetstid, vilket ger vid handen
            att det är det förstnämnda alternativet som man har i åtanke.
            Även om
          </note>
          <note>
            Vänsterpartiet nu inte yrkar bifall till sin egen motion, är
            detta djupt oroande med tanke på att vänstern utgör ett stödparti
            för regeringen och därmed kan tänkas vinna gehör även för de mest
            aparta krav.
          </note>
          <note>
            Jag skulle vilja citera litet grand ur OECD:s sysselsättningsstudie,
            som just har kommit ut i svensk översättning. Den skall ingå i
            The OECD Jobs Study:
          </note>
          <note>
            Evidence and Explanations. Där står följande under rubriken "Vad
            svaret inte är", dvs. svaret på frågan hur medlemsländerna skall
            lösa problemet med arbetslösheten:
          </note>
          <note>
            "Lagstadgad allmän arbetsdelning angriper inte arbetslöshetsproblemet
            genom att öka antalet arbetstillfällen via ökad ekonomisk aktivitet
            utan genom att ransonera riktigt arbete. Påtvingad arbetsdelning
            har aldrig varit en framgångsrik metod för att minska arbetslöshet,
            inte minst på grund av arbetstagarnas motstånd mot sänkta löner.
            Denna ?kur´ får inte blandas ihop med frivilliga förhandlingar
            mellan anställda och arbetsledning om flexibla arbetstider som
            kan sänka kostnader och ge ökad sysselsättning."
          </note>
          <note>
            Dessa ord från OECD vill vi moderater med skärpa understryka
            och skicka med den arbetstidsutredning som inom kort skall tillsättas.
            Grunden för arbetstidsförkortning har historiskt varit och måste
            även framdeles vara ökad produktivitet, som leder till förbättrad
            levnadsstandard som den som så vill kan använda för att förkorta
            sin arbetstid och därmed köpa sig mer fritid. De nya, mer flexibla
            arbetstider som även Moderata samlingspartiet förespråkar måste
            vara ekonomiskt försvarbara. Det förutsätter att inte produktionskostnaderna
            ökar så att svenska företag får en försämrad konkurrenskraft.
            På sikt är det endast ekonomisk tillväxt och sunda statsfinanser
            som kan ge riktiga jobb med höjt välstånd för alla.
          </note>
          <note>
            Den sociala dimensionen är nog så viktig, Barbro
          </note>
          <note>
            Johansson, men i Miljöpartiets föreställningsvärld saknas den
            ekonomiska dimensionen helt. Välfärd förutsätter faktiskt välstånd,
            så enkelt är det. Dess bättre blev jag något lugnad när jag hörde
            av Laila
          </note>
          <note>
            Bjurling att även Socialdemokraterna tycks ha viss insikt om
            detta förhållande.
          </note>
          <note>
            I två moderata motioner, A704 och A707, begärs en översyn av
            semesterlagens bestämmelser om semesterlönegrundande frånvaro.
            Om man tar del av betänkandet SOU 1994:41, "Ledighetslagstiftningen
            -
          </note>
          <note>
            en översyn", och inte minst av de synpunkter från organisationerna
            på arbetsmarknaden som utredningen inhämtat, står det klart att
            kraven i dessa motioner är väl motiverade. Utskottet har emellertid
            avstyrkt motionerna med motiveringen att den breda utredning på
            arbetstidsområdet som regeringen har aviserat skulle omfatta även
            semesterreglerna, eftersom årsarbetstidsbegreppet skall ingå i
            utredningsuppdraget, dvs. att arbetstids- och ledighetsregler
            eventuellt skall föras samman i en gemensam lag.
          </note>
          <note>
            Alldeles nyss hörde jag en hittills obekräftad uppgift - jag
            har nämligen ännu inte sett några direktiv till utredningen -
            om att arbetsmarknadsministern skall ha uttalat att frågan om
            semesterlönegrundande frånvaro inte omfattas av utredningens uppdrag.
            Det vore allvarligt om så är fallet, för det innebär ju att ett
            enigt utskott har fattat beslut rörande dessa motioner på helt
            felaktiga grunder. Jag hoppas att Laila Bjurling kan upplysa om
            hur det faktiskt förhåller sig med detta. Jag vill också erinra
            om att arbetsmarknadsutskottet kan sägas ha uppfordrat regeringen
            att ta med även frågan om semesterlönegrundande frånvaro i direktiven
            till utredningen.
          </note>
          <note>
            Fru talman! Jag yrkar bifall till utskottets hemställan och avlsag
            på reservationen.
          </note>
          <note type="speaker">
            Anf. 93 BARBRO JOHANSSON (mp) replik:
          </note>
          <note>
            Fru talman! Ja, Christel Anderberg, vi kanske skall prata om
            den ekonomiska dimensionen, och då vill jag referera till mitt
            inlägg om byggnadsarbetarna.
          </note>
          <note>
            Det har visat sig att det uppstår stora ekonomiska effekter till
            följd av att man minskar arbetstiden. Man kan t.ex. effektivisera
            vägbyggen, där det används mycket stora maskiner, genom att man
            förkortar genomförandetiden för byggena. En person kan köra maskinen
            i sex timmar, och sedan kan man låta en annan köra den i ytterligare
            sex timmar.
          </note>
          <note>
            På så sätt minskar arbetsskadorna. Det är visat genom utredningar
            och på sjukhus hur den mänskliga kroppen reagerar. I sex timmar
            orkar kroppen arbeta.
          </note>
          <note>
            Det är alltid under arbetsdagens sista två timmar som arbetsskador
            inträffar - fall från tak, belastningsskador av olika slag, man
            fastnar i en maskin, osv. Det innebär samhällsekonomiska vinster
            att människor undviker sjukskrivning och förtidspensionering.
            Som jag sade, är det 3 % av byggnadsarbetarna som arbetar till
            65 års ålder.
          </note>
          <note>
            Men den sociala dimensionen tycker jag är väldigt viktig. Byggnadsarbetarna
            kan få en bättre livskvalitet, som jag ser det, genom att kunna
            vara mindre sjuka och kanske också arbeta under en större del
            av livet.
          </note>
          <note type="speaker">
            Anf. 94 CHRISTEL ANDERBERG (m) replik:
          </note>
          <note>
            Fru talman! Jag värnar också om byggnadsarbetarnas hälsa. Men
            det vore bra för att klara ut begreppen, om Barbro Johansson ville
            tala om för kammaren hur hon har tänkt sig att de två timmarna
            som man sänker arbetstiden skall betalas.
          </note>
          <note>
            Skall arbetsgivaren betala för två timmar då den enskilde inte
            utför något arbete, eller skall staten gå in och betala mellanskillnaden?
            Eller skall rent av byggndsarbetaren själv avstå från en fjärdedel
            av sin lön, och skulle det i så fall enligt Barbro Johanssons
            uppfattning leda till att han får högre livskvalitet?
          </note>
          <note type="speaker">
            Anf. 95 BARBRO JOHANSSON (mp) replik:
          </note>
          <note>
            Fru talman! Om lönerna kommer naturligtvis arbetsmarknadens parter
            att föra förhandlingar. Man kan göra på många olika sätt.
          </note>
          <note>
            De anställda kan exempelvis avstå från löneförhöjning nästa år.
            Det kan också vara så, som jag sade tidigare, att man åstadkommer
            sådana effektiviseringar att de anställda behåller sin lön. Att
            det är möjligt har påvisats vid försök som utförts inom den offentliga
            sektorn, t.ex. på Södertälje lasarett. Där var det inga lönesänkningar,
            utan personalen behöll sin lön, och arbetstidsförkortningen genomfördes
            inom befintlig budget.
          </note>
          <note type="speaker">
            Anf. 96 LAILA BJURLING (s) replik:
          </note>
          <note>
            Fru talman! Christel Anderberg sade att hon blev glad över att
            Socialdemokraterna tycks ha en viss insikt om att ekonomin spelar
            en roll i samhället. Det förvånar mig att Christel Anderberg uttalar
            sig på det sättet, för är det någonting som vi socialdemokrater
            verkligen har insikt om så är det de ekonomiska förhållandena.
            Det har väl finansministern visat med all önskvärd tydlighet.
          </note>
          <note>
            Sedan har Christel Anderberg ställt frågor om vad utredningsdirektiven
            kan innehålla som regeringen i dag håller på att diskutera. Det
            är inte min uppgift, tycker jag, att stå här i kammaren och spekulera
            i vad som kan komma att stå i direktiven, utan jag får hänvisa
            till utskottets betänkande, där utskottet har utgått ifrån att
            direktiven är så vida att man kan lägga in de arbetstidsfrågor
            som befinns lämpliga att ta upp. Dit räknar vi från utskottets
            sida semesterfrågorna.
          </note>
          <note>
            Detta är utskottets utgångspunkt. Vad regeringen kommer att säga
            i dag eller i morgon vill jag inte spekulera i.
          </note>
          <note type="speaker">
            Anf. 97 INGRID BURMAN (v):
          </note>
          <note>
            Fru talman! Vänsterpartiet har länge arbetat för en övergång
            till sex timmars arbetsdag. Vi gör det av jämställdhetspolitiska
            skäl, för en jämnare balans mellan mäns och kvinnors yrkesliv
            och familjeansvar.
          </note>
          <note>
            Vi gör det av generella välfärdsskäl, för att göra livet drägligare
            genom att skapa utrymme för familj och sociala behov. Vi gör det
            av arbetsmarknadspolitiska skäl; genom att omfördela arbetstider
            skall fler kunna sysselsättas utan att priser och produktion för
            den skull ändras.
          </note>
          <note>
            Det är glädjande att konstatera att Vänsterpartiets gamla krav
            på sex timmars arbetsdag i dag har ett brett och växande stöd
            hos befolkningen och hos ett stort antal fackförbund. Det är också
            bra att regeringen har bejakat Vänsterpartiets motion så långt
            att den beslutat tillsätta en arbetstidsutredning för att utreda
            en allmän arbetstidsförkortning och en begränsning av övertidsuttaget.
            Vi betraktar detta som en framgång för vår politik i arbetstidsfrågan.
          </note>
          <note>
            Det faktum att frågan om en allmän arbetstidsförkortning nu hänskjuts
            till en utredning får inte betyda att försöksverksamheten med
            sex timmars arbetsdag avstannar eller fördröjs. I stället är det
            mycket angeläget att verksamheten utvecklas så att den omfattar
            fler branscher och fler sektorer.
          </note>
          <note>
            Den försöksverksamhet som i dag bedrivs inom den offentliga sektorn
            pekar entydigt på att en arbetstidsförkortning i stort finansierar
            sig själv efter vissa initialkostnader. Det kan man avläsa på
            minskad sjukfrånvaro, minskade vikariekostnader, lägre personalomsättning,
            lägre rehabiliteringskostnader och minskad förtidspensionering.
          </note>
          <note>
            När det gäller den privata sektorn saknar vi erfarenhet. Vi saknar
            också försöksverksamhet.
          </note>
          <note>
            Vänsterpartiet har i den motion som nu behandlas föreslagit en
            försöksverksamhet som skulle finansieras av statskassan med en
            miljard kronor. Men eftersom riksdagen i en tidigare behandling
            har avslagit detta förslag till finansiering av försöksverksamheten
            har vi i dag valt att inte reservera oss till förmån för motionen,
            utan accepterar och stödjer utskottets förslag att frågan skall
            utredas.
          </note>
          <note>
            I stället måste det bli utredningens första uppgift att initiera
            denna försöksverksamhet brett och över många sektorer.
          </note>
          <note>
            Som jag tidigare sade saknar vi erfarenhet och konsekvenser av
            arbetstidsförkortning inom den privata sektorn. Vi får i dag i
            stället hämta våra exempel från den internationella världen. Det
            beror på att normalarbetstiden inte har ändrats i Sverige sedan
            1973.
          </note>
          <note>
            Det står i stark kontrast till utvecklingen i övriga
          </note>
          <note>
            Europa.
          </note>
          <note>
            Om man jämför veckoarbetstiden inom metallindustrin i 14 europeiska
            länder ser man att Sverige kommer först på tolfte plats - nästan
            längst ned - med våra 40 timmar. Tyskland, som Sverige ofta jämförs
            med, kommer 1995 att vara nere i 35 timmars normalarbetstid per
            vecka. Även i de andra skandinaviska länderna har man avsevärt
            mycket kortare arbetstid än i Sverige. I Danmark, t.ex., är veckoarbetstiden
            37
          </note>
          <note>
            timmar.
          </note>
          <note>
            I Tyskland finns det dessutom en dokumenterad forskning om följderna
            av arbetstidsförkortningen under 80- och 90-talet. Den visar att
            arbetstidsförkortningen i Tyskland har ökat sysselsättningen med
            mellan 35 och 80 % per förkortad tidsenhet. Det innebär att en
            arbetstidsförkortning som motsvarar t.ex.
          </note>
          <note>
            1 000 arbetstimmar skulle ersättas med mellan 350
          </note>
          <note>
            och 800 nya anställningstimmar.
          </note>
          <note>
            Arbetstidsförkortning har alltså en direkt effekt på sysselsättningen
            och ger därmed också en ren samhällsvinst. Det finns forskning.
            Den finns inte i Sverige utan i Tyskland, för det är där man har
            haft mod att genomföra en arbetstidsförkortning.
          </note>
          <note>
            Vi kan också konstatera att den snabbt stigande arbetslösheten
            var ett av de viktigaste argumenten för att förkorta arbetstiden
            i Tyskland.
          </note>
          <note>
            Vi vet alltså att förkortad arbetstid ger fler arbetstillfällen.
            Vad vi inte vet med säkerhet är hur arbetstidsförkortningen slår
            rent företagsekonomiskt.
          </note>
          <note>
            Det är därför vi i Vänsterpartiet driver kravet på en utökad
            försöksverksamhet som även omfattar den privata sektorn. Att minskad
            arbetstid medför lägre frånvaro, produktivitetshöjningar och andra
            positiva effekter vet vi redan. Det har försöken i den offentliga
            sektorn visat. Problemet är att vi inte kan beräkna storleken
            på besparingarna inom övriga sektorer. Vi vet inte hur de slår
            när vi jämför dem med ökade lönekostnader.
          </note>
          <note>
            Om den utredning som regeringen nu beslutat tillsätta skall kunna
            arbeta seriöst och snabbt i riktning mot en allmän arbetstidsförkortning
            - vilket vi glädjande nog verkar ha majoritet för i denna kammare
            -
          </note>
          <note>
            och mot en normalarbetstid på sex timmar per dag, krävs det att
            utredningen blir en aktiv part när det gäller att initiera och
            tillskapa försöksverksamhet inom den privata sektorn och inom
            olika branscher där. Det är Vänsterpartiets uppfattning. Det är
            nämligen under de närmaste åren som Sverige har råd och möjlighet
            att införa en generell arbetstidsförkortning.
          </note>
          <note>
            När den förra arbetstidsutredningen presenterades
          </note>
          <note>
            1989 konstaterade man att vi i Sverige inte kunde införa någon
            arbetstidsförkortning eftersom vi hade brist på arbetskraft. En
            arbetstidsförkortning skulle innebära att vi tvingades importera
            arbetskraft eller höja pensionsåldern. I dag är läget det motsatta.
            Vi saknar arbetstillfällen, och flera hundratusentals människor
            är ofrivilligt arbetslösa. Dessutom finns i dag nästan en miljon
            människor frivilligt eller ofrivilligt i deltidsarbete. Ett har
            de gemensamt: De har själva valt att bekosta sin arbetstidsförkortning.
            De är i stor utsträckning kvinnor.
          </note>
          <note>
            En kortare arbetsdag med lönekompensation för de lågavlönade
            skulle minska löneskillnaden mellan män och kvinnor och öka jämställdheten
            mellan könen. Det finns ett utrymme för och ett behov av en arbetstidsförkortning
            för att skapa fler jobb och för att öka jämställdheten mellan
            könen.
          </note>
          <note>
            Sverige befinner sig dessutom i en konjunkturuppgång. Stora delar
            av exportindustrin genererar stora vinster. Industrin bör kunna
            bära vissa kostnader av en arbetstidsförkortning utan försämring
            av konkurrensförmågan.
          </note>
          <note>
            Ett annat viktigt argument är de senaste årens faktiska förlängning
            av den genomsnittliga arbetstiden.
          </note>
          <note>
            Försämringar av t.ex. sjukledighet och förkortad semester har
            lett till en förlängning av arbetstiden. Den genomsnittliga arbetstidens
            ökning beror också på en ökning av uttag av övertid. Utvecklingen
            under senare år har alltså inneburit att allt fler arbetar alltmer,
            medan allt fler står utanför arbetslivet.
          </note>
          <note>
            Fru talman! Med detta vill Vänsterpartiet understryka vikten
            av en allmän arbetstidsförkortning med inriktning mot sex timmars
            arbetsdag. Vi har inget emot att frågan utreds. Tvärtom ser vi
            det som en seger för vår politik att vår motion bejakas och blir
            en del av underlaget för den kommande arbetstidsutredningen.
          </note>
          <note>
            Vad jag i mitt inlägg här och vad vi vänsterpartister i vårt
            särskilda yttrande vill understryka är att behovet av en bred
            försöksverksamhet inom olika sektorer och branscher kvarstår.
            Att avvakta utredningens förslag innebär att man förlorar tempo
            i frågan. I stället måste det bli utredningens mest prioriterade
            uppgift att snabbt och i samverkan med arbetsmarknadens parter
            initiera försöksverksamhet med kortare arbetstid.
          </note>
          <note type="speaker">
            Anf. 98 CHRISTEL ANDERBERG (m):
          </note>
          <note>
            Fru talman! Ingrid Burman uppehöll sig i sitt anförande mycket
            vid internationella jämförelser. Det kan låta bestickande att
            Sverige i jämförelse med många andra europeiska länder har längre
            lagstadgad arbetstid. Men om man läser vidare i Vänsterpartiets
            egen motion framgår det redan där att om man tar in den faktiska
            årsarbetstiden, med hänsyn tagen till våra mer frikostiga regler
            för semester, rätt till föräldraledighet, studieledighet m.m.,
            framstår Sverige som en mycket gynnad nation.
          </note>
          <note>
            Vi, eller rättare sagt tidigare socialdemokratiska regeringar,
            har valt den inriktningen på ledighetsförmåner av olika slag.
            Vi har accepterat längre arbetstid men har många andra sociala
            förmåner som saknas eller är mindre långtgående i andra länder.
            Tycker
          </note>
          <note>
            Vänsterpartiet att vi i Sverige både kan äta upp kakan och ha
            den kvar?
          </note>
          <note>
            Jag sade tidigare att Miljöpartiet saknar ekonomiska dimensioner.
            Det vet vi sedan gammalt att
          </note>
          <note>
            Vänsterpartiet också gör. Ingrid Burman talar om att företagen
            nu börjar visa stora vinster. Då tycker hon genast att det finns
            utrymme för att inteckna de vinsterna i form av en sänkning av
            den allmänna arbetstiden. Är Ingrid Burman och Vänsterpartiet
            inte medvetna om att det finns någonting som heter budgetunderskott
            och statsskuld och att det kanske finns goda skäl att först ta
            itu med de problemen, om vi skall kunna bibehålla välfärden på
            detta område på litet sikt?
          </note>
          <note type="speaker">
            Anf. 99 INGRID BURMAN (v):
          </note>
          <note>
            Fru talman! Jag är mycket medveten om att det finns budgetunderskott
            och statsskuld. Jag var icke medveten om att Moderaterna var ett
            parti som tillsammans med oss ansåg det angeläget att dra in övervinsterna
            från exportindustrin för att betala det.
          </note>
          <note>
            Jag ställer gärna upp och diskuterar med moderaterna om hur vi
            skall kunna åtgärda det. På något annat sätt kan jag inte tolka
            Christel Anderbergs inlägg när det gäller sammankopplingen mellan
            exportindustrins övervinster och statsskulden.
          </note>
          <note>
            När det gäller arbetstidsförkortningen och kopplingen till hur
            t.ex. årsarbetstiden slår i de olika länderna kan jag konstatera
            att jag i mitt inlägg sade att i
          </note>
          <note>
            Sverige jobbar allt färre mer och allt fler står utan sysselsättning.
            I Sverige jobbar kvinnor deltid. Att införa en arbetstidsförkortning
            innebär att vi utjämnar arbetstiden mellan individer.
          </note>
          <note>
            I vårt förslag och vår motion har vi sagt att detta är en angelägen
            social reform. Vi har också sagt att vi inte är intresserade av
            att delta i en arbetstidsutredning som har till uppgift att verka
            för förlängd semester eller andra typer av förlängd ledighet.
            Vi vill koncentrera oss på den dagliga arbetstidsförkortningen.
          </note>
          <note>
            Där ligger den stora skillnaden mellan de siffror som
          </note>
          <note>
            Christel Anderberg stödjer sig på och dem jag redogör för. Jag
            jämför arbetstiden per dag, normalarbetstiden per vecka.
          </note>
          <note>
            Jag är mycket medveten om att vi i Sverige kan uppvisa en annan
            statistik om vi tar med de långtidssjuka, föräldraledighet och
            olika typer av semesterförmåner. Men för mitt parti, Vänsterpartiet,
            är det angeläget att få en kortare arbetsvecka och en kortare
            arbetsdag. Den åsikten har vi av sociala skäl, jämställdhetsskäl
            och rättviseskäl. Vi vet att det skapar fler sysselsättningstillfällen.
          </note>
          <note type="speaker">
            Anf. 100 CHRISTEL ANDERBERG (m):
          </note>
          <note>
            Fru talman! Jag tänker inte förlänga debatten ytterligare. Jag
            vill bara försäkra Ingrid Burman att det både för mig och alla
            andra moderater vore fullständigt främmande att tala om indragning
            av företagens övervinster. Det är en terminologi vi över huvud
            taget inte använder oss av.
          </note>
          <note>
            Vi moderater noterar att det efter de tre borgerliga regeringsåren
            nu börjar gå bra för Sverige. De ekonomiska hjulen börjar rulla
            allt snabbare. Företagen genererar vinster. Vi förutsätter att
            företagen kommer att betala lagstadgade skatter och avgifter på
            sina inkomster.
          </note>
          <note type="speaker">
            Anf. 101 INGRID BURMAN (v):
          </note>
          <note>
            Fru talman! Under de borgerliga åren skedde en förtäckt devalvering
            här i landet. Den innebar att exportindustrin fick ett stöd på
            ungefär 20 %, som slår igenom med 20 % lägre lönekostnader i förhållande
            till den marknad man säljer sina varor på. Christel
          </note>
          <note>
            Anderberg har just redovisat att hon inte har något intresse
            av att dra in dessa 20 %, detta förtäckta stöd, till statskassan.
            Frågan blir då om Christel Anderberg är intresserad av att använda
            detta till att förkorta arbetstiden för de löntagare som faktiskt,
            i relation till den inhemska marknaden, inte har tagit del av
            dessa
          </note>
          <note>
            20 % som den borgerliga regeringen belönade exportindustrin med
            när man bidrog till att valutakursen förändrades.
          </note>
          <note>
            Jag är beredd att tillsammans med parterna på arbetsmarknaden
            initiera möjligheter att omvandla dessa övervinster till en förkortad
            arbetstid, om det är det parterna tycker är det rimliga och riktiga.
            Därav förslaget att vi skall initiera försöksverksamhet. Ställer
            Christel Anderberg upp på det?
          </note>
          <note type="speaker">
            Anf. 102 CHRISTEL ANDERBERG (m):
          </note>
          <note>
            Fru talman! Ingrid Burmans anförande utgår från inställningen
            att all egendom är stöld och allting som företagen och de enskilda
            får behålla av sina inkomster är en gåva från staten.
          </note>
          <note>
            Jag kommer inte att medverka till det som Ingrid
          </note>
          <note>
            Burman nu föreslår. Det som jag med liv och kraft skall ägna
            de närmaste åren åt är att lägga grunden för att de svenska företagen
            kan fortsätta att gå bra och expandera, att de små företagen kan
            växa och bli medelstora och anställa flera människor. Det är faktiskt
            av inkomsterna från företagsamheten vi alla lever.
          </note>
          <note>
            Sveriges ekonomiska läge är i dag inte sådant att vi kan inteckna
            vissa inkomster och öronmärka dem för sådana här experiment.
          </note>
          <note>
            Den miljard som Ingrid Burman talar om, varifrån skall vi få
            den? Vem skall betala?
          </note>
          <note type="speaker">
            Anf. 103 INGRID BURMAN (v):
          </note>
          <note>
            Fru talman! Jag tror att Christel Anderberg har varit något ouppmärksam
            om hon inte har noterat att vi inte har reserverat oss just för
            den miljarden. Anledningen är att riksdagen i budgetbehandlingen
            avslog det förslaget. Den miljarden finns inte. Vad vi i stället
            har lyft fram i vårt särskilda yttrande är att det nu blir utredningens
            uppgift att initiera försöksverksamhet. Jag har använt min taletid
            till att redovisa att det bör finnas ekonomiskt utrymme på arbetsplatserna
            inom delar av industrin för att genomföra en försöksverksamhet
            i stället. Utredningen bör ta tag i detta.
          </note>
          <note>
            Jag blir ganska bekymrad när jag förstår att
          </note>
          <note>
            Christel Anderberg tillhör dem som under tider av högkonjunktur
            säger att vi inte kan förkorta arbetstiden på grund av arbetskraftsbrist
            och som under tider av lågkonjunktur eller när folk står utan
            sysselsättning säger att vi inte kan förkorta arbetstiden därför
            att det tär på företagsamheten. Skulle samtliga ledamöter av
          </note>
          <note>
            Sveriges riksdag diskutera som Christel Anderberg, skulle det
            inte bli någon arbetstidsförkortning vare sig
          </note>
          <note>
            1995 eller år 2010, för då skulle det aldrig vara möjligt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            24 § Vissa fastighetsrättsliga frågor m.m.
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU1 Vissa fastighetsrättsliga frågor m.m.
          </note>
          <note type="speaker">
            Anf. 104 TORSTEN GAVELIN (fp):
          </note>
          <note>
            Fru talman! Detta ärende gäller en liten ändring i tillämpningen
            av fastighetsbildningslagen vid delning av skogsfastigheter. Den
            lilla förändringen skulle få lagen att fungera på avsett sätt
            i hela landet, även i vårt norra inland.
          </note>
          <note>
            Dagsläget är följande. Med den ändring som trädde i kraft den
            1 januari 1994 ville riksdagen att det skulle bli enklare att
            bilda små fastigheter. Motivet bakom ändringen var bl.a. önskemålet
            att öka sysselsättningen och att få fler att bo på landsbygden.
            Det har också uppnåtts i stora delar av landet, men inte i norra
            Sverige. Där har det i stället blivit svårare att bilda små fastigheter
            - tvärt emot vad lagstiftarna menade.
          </note>
          <note>
            Varför har det gått så tokigt? Enligt reglerna i
          </note>
          <note>
            3 kap. 7 § andra stycket får fastighetsbildning som innebär skadlig
            delning av skogsbruksfastighet inte äga rum. I propositionen har
            tagits upp vad som kan anses vara skadlig delning. Där sägs bl.a.
            att man skall förhindra att fastigheter delas upp i mindre produktionsenheter
            som skulle bli så små att de blir mindre intressanta att sköta.
            Departementschefen anger som riktmärke att den nybildade fastigheten
            skall kunna ge en årlig tillväxt på 200-250 skogskubikmeter.
          </note>
          <note>
            En konsekvens av detta blir att fastigheter kan bildas i Sydsverige
            som omfattar 15-20 hektar skogsmark, medan det i stora delar av
            norra Sverige inte går att bilda fastigheter under 80 hektar skogsmark!
          </note>
          <note>
            Det kan inte ha varit lagstiftarnas avsikt att skapa en så stor
            skillnad mellan norr och söder - mer än fyra gånger så mycket.
          </note>
          <note>
            Skillnaden gäller enbart skogsfastigheter. Men eftersom jordbruket
            spelar en förhållandevis liten roll i stora delar av norra Sverige,
            blir ändå effekten mycket besvärande. När det gäller delning av
            jordbruksfastigheter medger 5 § att regionalpolitiska hänsyn tas
            vid bildning av små jordbruksfastigheter. Vad som behövs är att
            samma regionalpolitiska hänsyn kan tas vid delning av skogsfastigheter.
            Eftersom frågan om regionalpolitiska hänsyn uttryckligen tas upp
            i 5 § tror jag att det skulle räcka med ett uttalande av riksdagen
            att regionalpolitiska hänsyn kan tas vid delning av skogsfastigheter
            i likhet med delning av jordbruksfastigheter.
          </note>
          <note>
            I reservationen av Erling Bager föreslås att regeringen skall
            ges i uppdrag att bedöma vilka åtgärder som behöver vidtas och
            att återkomma med förslag om detta till riksdagen. Jag yrkar bifall
            till denna reservation.
          </note>
          <note type="speaker">
            Anf. 105 BENGT-OLA RYTTAR (s):
          </note>
          <note>
            Fru talman! Den lag som Torsten Gavelin vill ändra på är inte
            fullt ett år gammal. När motionerna som ligger till grund för
            reservationen väcktes var lagen mindre än en månad gammal.
          </note>
          <note>
            Det har hänt saker och ting under resans gång. Vi har nyligen
            sett i medier att de förhållanden som råder i södra Sverige, och
            som Torsten Gavelin efterlyser i norra Sverige, har lett till
            att styckade skogsfastigheter minskat till en areal som gör att
            de enligt skogsvårdslagen kan kalavverkas utan att hänsyn tas
            till naturen. Jag tror att det är högst angeläget att denna lag
            får gälla tills det har varit möjligt att se de långsiktiga effekterna,
            dvs. se sambanden mellan skogsvårdslagen och fastighetsbildningslagen.
          </note>
          <note>
            Fru talman! Därför vill jag yrka avslag på reservationen och
            bifall till utskottets hemställan i betänkandet.
          </note>
          <note type="speaker">
            Anf. 106 TORSTEN GAVELIN (fp):
          </note>
          <note>
            Fru talman! Jag håller fullständigt med Bengt-Ola
          </note>
          <note>
            Ryttar att det är tråkigt att skogsvårdslagen missbrukas. Men
            det är alltså skogsvårdslagen som missbrukas - inte fastighetsbildningslagen
            som vi diskuterar just nu. Att det sker en kalavverkning av de
            små fastigheterna beror på att ransoneringsparagrafen i skogsvårdslagen
            i princip har tagits bort. Regeringen har, såvitt jag vet, uppmärksammat
            detta problem och aviserat att ransoneringsparagrafen fortsättningsvis
            även skall gälla de små fastigheterna. Jag vill betona att det
            är skogsvårdslagen, inte fastighetsbildningslagen, som missbrukas.
          </note>
          <note>
            Jag skulle vilja fråga Bengt-Ola Ryttar om en formulering i utskottsbetänkandet.
            Nästan längst ner på s. 3 i betänkandet står det följande: "Bestämmelser
            om möjlighet att ta regionalpolitiska hänsyn vid bildning av skogsfastigheter
            som motionärerna anser skall införas i 7 § återfinns således redan
            i 5 §. Bestämmelserna i 7 § syftar som ovan angivits till att
            ge ett skydd för skogsnäringen och för skogsmiljön."
          </note>
          <note>
            Betyder detta att utskottet menar att man kan ta regionalpolitiska
            hänsyn även vid tillämpningen av
          </note>
          <note>
            7 §?
          </note>
          <note type="speaker">
            Anf. 107 BENGT-OLA RYTTAR (s):
          </note>
          <note>
            Fru talman! Det är precis som det står i utskottets betänkande.
            Det måste innebära det Torsten Gavelin frågar om.
          </note>
          <note>
            När det gäller den skogsskövling vi har bevittnat under den senaste
            tiden finns det naturligtvis ett samband med fastighetsbildningslagen.
            Det är den som har gett möjligheter att klyva skogsinnehaven till
            sådana storleksordningar att det har blivit möjligt att bedriva
            denna skövling. Jag tror att det vore ett klart förhastat beslut
            av riksdagen att i dag vidta åtgärder.
          </note>
          <note>
            Vi behöver veta mer för att kunna bemöta dessa attentat mot våra
            skogar.
          </note>
          <note type="speaker">
            Anf. 108 TORSTEN GAVELIN (fp):
          </note>
          <note>
            Fru talman! Därom råder det inga delade meningar oss emellan,
            Bengt-Ola Ryttar. Jag är helt inne på samma linje som Bengt-Ola
            Ryttar. Syftet med reservationen är inte att det skall ske styckningar
            av mark som sedan skall kalavverkas. Det måste definitivt stoppas.
          </note>
          <note>
            Tycker Bengt-Ola Ryttar att det är rimligt att det i norra Sveriges
            inland inte kan bildas skogsfastigheter som är mindre än 80-90
            hektar, när det i södra Sverige går att bilda skogsfastigheter
            som är 15 hektar?
          </note>
          <note type="speaker">
            Anf. 109 BENGT-OLA RYTTAR (s):
          </note>
          <note>
            Fru talman! Jag tycker att det är rimligt att ta tid på sig för
            att se hur den nya lagstiftningen fungerar.
          </note>
          <note>
            Visar det sig att lagen i någon mån missgynnar Norrland får man
            återkomma till den frågan vid senare tillfälle. Jag tror att det
            skulle vara förhastat att göra något nu.
          </note>
          <note>
            Jag misstänker inte alls Torsten Gavelin för att gå skogsskövlarnas
            ärenden.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            25 § Plan- och byggfrågor
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU2 Plan- och byggfrågor.
          </note>
          <note type="speaker">
            Anf. 110 SIW PERSSON (fp):
          </note>
          <note>
            Fru talman! Under minst tio år har luftvärmens vara eller inte
            vara diskuterats i fackkretsar och i pressen.
          </note>
          <note>
            Enligt förespråkare för luftvärme är det nödvändigt att använda
            återluft i dessa system för att de över huvud taget skall kunna
            fungera. Förespråkarna säger också att utan återluft blir luften
            inne alldeles för torr och att trovärdigheten i exportsammanhang
            ifrågasätts.
          </note>
          <note>
            Det var främst under 70-talet som ventilationssystem med återluft
            blev populära på grund av de energibesparande åtgärderna. Många
            återluftssystem underhölls dåligt. Ibland gjordes t.o.m. felaktiga
            ingrepp, som medförde en minskad mängd frisk tilluft och som därmed
            hade effekt på luftkvaliteten.
          </note>
          <note>
            Under våren förra året var Boverket på gång med förberedelser
            för att förbjuda återluft och därmed kanske också luftvärme. För
            att uttrycka mig milt kan jag säga att en livlig diskussion utbröt
            mellan myndigheter och vissa ventilationstillverkare och återluftsförespråkare.
          </note>
          <note>
            Av det tilltänkta totalförbudet mot återluft blev det ett förbud
            mot återluft till sovrum, och krav infördes på att återluft skall
            renas. De här reglerna trädde i kraft den 1 januari i år.
          </note>
          <note>
            Enligt de nya reglerna tillåts återluft i bostäder endast om
            installationen utformats så, att luft från en lägenhet återförs
            till en och samma lägenhet, den återförda luften renas och kraven
            på luftkvalitet, ventilation och installationer i avsnitten 6:21-6:24
            i de nya byggreglerna är uppfyllda.
          </note>
          <note>
            Återluft får inte föras till rum eller avskiljbara delar av rum
            för sömn och vila. Återföring av frånluft från kök, hygienrum
            eller andra utrymmen med lägre krav på luftkvalitet är inte heller
            tillåtet.
          </note>
          <note>
            Hur har vi det då med återluften i barnstugor?
          </note>
          <note>
            Återluft i barnstugor och andra lokaler för motsvarande verksamhet
            tillåts endast där det genom särskild utredning har påvisats att
            det är lämpligt samt under förutsättning att den återförda luften
            renas och att kraven på luftkvalitet, ventilation och installationer
            i övrigt är uppfyllda i enlighet med nämnda avsnitt. Det här är
            alltså nya regler.
          </note>
          <note>
            Arbetarskyddsstyrelsens ventilationsföreskrifter trädde i kraft
            den 1 januari i år. De stadgar:
          </note>
          <note>
            "Ventilationssystem med återluft får installeras endast om särskild
            utredning har visat att de är lämpliga." I
          </note>
          <note>
            den här särskilda utredningen skall man visa hur dessa system
            skall skötas och underhållas. Men föreskrifterna gäller enbart
            nya installationer.
          </note>
          <note>
            På Arbetarskyddsstyrelsen bedömer man att antalet ansökningar
            om nya återluftssystem är väldigt litet efter det att de nya,
            väsentligt skärpta, ventilationsföreskrifterna trädde i kraft.
            Enligt uppgift har det endast kommit in enstaka ansökningar för
            "mycket speciella fall". Det är Yrkesinspektionen som granskar
            ansökningar om ventilationssystem.
          </note>
          <note>
            Under senare tid har luftvärmeförespråkare - dessa sade tidigare
            att man för att ha luftvärme måste ha återluft - faktiskt ändrat
            uppfattning. De pläderar nu för luftvärme utan återluft som det
            bästa alternativet sett ur många synvinklar.
          </note>
          <note>
            I april i år sade Thomas Carlsson, som jobbar på
          </note>
          <note>
            Provningsanstalten i Borås, i nr 4 av tidningen VVS
          </note>
          <note>
            Forum - och han är en av dem som tidigare sade att det är fullständigt
            omöjligt att ta bort återluft - att det går utmärkt att slopa
            återluften. Thomas Carlsson har undersökt saken och jämfört hur
            det blir i ett och samma hus med återluft respektive utan återluft.
            Först och främst blir energiförbrukningen, som han tidigare sade
            skulle bli mycket större, oförändrad. Temperaturskillnaderna i
            bostaden blir oförändrade. Den relativa fukthalten, som han tidigare
            sade skulle bli förstörd, blir också oförändrad. Beträffande luftkvaliteten
            har Thomas Carlsson funnit att emissionsnivåerna också är oförändrade.
            Och håll i er! Tilluften blir rent av bättre om man inte har återluft
            - och den som skulle bli sämre. Vi andra som inte är experter
            har ju hela tiden trott att luft utan återluft måste bli bättre,
            för det säger sunda förnuftet. Dessutom minskar bullret, som ju
            är ett stort problem. Kostnaderna för installationer blir lägre!
          </note>
          <note>
            Sammantaget visar det sig bli mera förmånligt att inte ha återluft.
          </note>
          <note>
            Återluft i djurstallar är i dag i praktiken förbjudet, eftersom
            ventilationsföretag, lantbruksforskare och länsstyrelsens lantbruksenhet
            avråder från återluft.
          </note>
          <note>
            Man hävdar med bestämdhet att kanalsystem är oacceptabla.
          </note>
          <note>
            Länge har det varit dags att se till att alla barn, oavsett om
            det är människans eller djurens barn, skall få rätt till så ren
            inomhusluft som möjligt.
          </note>
          <note>
            Förbjud all återluft i främst barnstugor, men naturligtvis även
            i alla andra utrymmen där levande varelser vistas!
          </note>
          <note>
            Fru talman! Jag yrkar bifall till reservation 3.
          </note>
          <note type="speaker">
            Anf. 111 OWE HELLBERG (v):
          </note>
          <note>
            Fru talman! Först några ord om två vänsterpartimotioner, i fråga
            om vilka vi inte reserverar oss utan avvaktar regeringens hantering
            av de beslut som följer.
          </note>
          <note>
            Först gäller det kvalitetsmärkning av bostäder. Det är ett krav
            som vi länge haft på vår dagordning, inte minst med tanke på alla
            sjuka hus som byggts under en lång period.
          </note>
          <note>
            Bostadsutskottet finner att starka skäl talar för att ett system
            för kvalitetsmärkning av bostäder bör utvecklas, men av bostadsmarknadens
            parter. Om detta inte kommer till stånd, förutsätts det att regeringen
            tar de initiativ som erfordras för att utvecklingsarbetet kommer
            till. Möjligen kan man tycka att utskottets skrivning är litet
            vag när det gäller regeringens ansvar för det här. Men vi kommer
            att bevaka frågan noga och återkomma med vårt krav, om ingenting
            händer.
          </note>
          <note>
            När det gäller kommunernas möjligheter att i den kommunala planprocessen
            se till att största möjliga miljöhänsyn tas när det gäller mark-
            och vattenanvändning så avvaktar vi den plan-och byggutredning
            som är ute på remiss och under beredning och vars intentioner
            väl stämmer överens med vår motion.
          </note>
          <note>
            Så, fru talman, till våra reservationer. Det är bra att Boverkets
            byggregler från den 1 juli 1994 innehåller regler om skärpta krav
            på energihushållning i alla bostadshus liksom kravet på en effektiv
            elanvändning.
          </note>
          <note>
            Men det räcker inte för att få en helhetssyn och ett ekologiskt
            tänkande i byggandet. Ett tänkande som minimerar energiåtgången
            i alla led, från byggmaterialtillverkningen till det färdigproducerade
            huset med dess användning och drift, är nödvändigt med tanke på
            att vi på samhällets alla områden måste vara med och bidra till
            en minskad energiåtgång nu när vi skall börja avveckla kärnkraften
            och satsa på förnyelsebar energi.
          </note>
          <note>
            För att detta skall kunna klaras bör regeringen utreda frågan
            och komma med förslag för att få den helhetsbedömning som eftersträvas
            i motionen, och då räcker inte Boverkets nya byggregler.
          </note>
          <note>
            Det behövs åtgärder på flera områden, därför att det finns en
            stor energisparpotential inom byggsektorn som det är lönsamt för
            samhället att tillvarata. Ett sparande kommer bäst till stånd
            genom en kombination av olika styrmedel och genom restriktioner,
            stimulanser och utbildning. Regelstyrning är också viktigt för
            att komma till rätta med bristerna inom drift, skötsel och underhåll,
            vilka är ett stort problem i detta sammanhang.
          </note>
          <note>
            Stimulanser kan uppnås genom en översyn av skattelagstiftningen,
            som skall gynna dem som hushållar med energi och som i byggandet
            investerar i energibesparande åtgärder.
          </note>
          <note>
            Systemen för energiförsörjning inom fastigheter måste utvecklas
            för drift, skötsel och underhåll. Här finns det mycket att göra.
            Tekniken finns, men det krävs utbildningsinsatser för berörd personal.
            Detta kan också stimuleras på olika sätt. Även de befintliga utbildningarna
            på energi- och miljöområdena bör stärkas ända upp på högskolenivå.
          </note>
          <note>
            Energihushållande åtgärder och system bidrar inte till sjuka
            hus, om åtgärderna utförs på rätt sätt och med riktiga material.
            Den tekniken finns i dag i Sverige. Det är dessutom så att den
            billigaste och minst miljöbelastande kilowattimmen är den som
            aldrig produceras.
          </note>
          <note>
            För att den här processsen skall ta fart ute i kommunerna tror
            jag att det måste finnas en samordnare i de här frågorna, en samordnare
            som kan bidra med kunskaper och leda förändringsarbetet utifrån
            en given målsättning. Därför vidhåller jag kravet på att det skall
            finnas kommunala energisparrådgivare ute i kommunerna. Det är
            en långsiktig satsning som kommer att visa sig vara lönsam och
            nödvändig för att man inom bostadssektorn skall bidra till att
            minska energianvändningen, eftersom den totala energianvändningen
            måste minska i landet som helhet.
          </note>
          <note>
            I propositionen om vissa ekonomisk-politiska åtgärder finns tankar
            om att återkomma till miljösatsningen för kommunerna. Här finns
            då exempel på insatser som är tänkbara för att få fart på energisparandet
            i våra kommuner. Jag tänker då på kravet om energisparrådgivare,
            utbildningsinsatser, särskilda stimulansåtgärder och en hel del
            annat. Därför yrkar jag bifall till reservationerna 1 och 2 i
            bostadsutskottets betänkande nr 2.
          </note>
          <note type="speaker">
            Anf. 112 PER LAGER (mp):
          </note>
          <note>
            Fru talman! Vi står inför en avgörande omställning när det gäller
            vår förbrukning av ändliga resurser. Kärnkraftsavvecklingen rycker
            ju allt närmare, och utvecklingen av alternativa, förnybara och
            inhemska energikällor brådskar. Trots att kunskaper och erfarenhet
            finns, och trots att vi har skrivit under internationella deklarationer
            och konventioner uppträder vi mycket tvekande på väg in i det
            ekologiskt hållbara och socialt rättvisa samhället. Vi måste ge
            klara, entydiga och trovärdiga signaler nu. Det ekologiska tänkandet
            skall genomsyra hela vårt samhälle och påverka alla led. Just
            helhetssynen är viktig för trovärdigheten.
          </note>
          <note>
            Ett steg på vägen är att stimulera och stödja det ekologiskt
            anpassade byggandet och boendet. Därför bör byggreglerna anpassas
            och möjligheter ges till styrning med skatter och avgifter. Det
            som är långsiktigt bra för miljön och vår hälsa skall också vara
            kortsiktigt lönsamt. Material och metoder som inte uppfyller högt
            ställda miljökrav skall vara dyra. Miljöskulden måste få ett ansikte,
            och kopplingen mellan orsak och verkan måste bli klarare. Vi får
            inte blunda eller huka oss inför den verkligheten.
          </note>
          <note>
            Miljöpartiet de grönas krav är en 25-årig energihushållningsplan
            med minst 2 % reduktion av energiförbrukningen varje år. Det är
            dags att börja nu.
          </note>
          <note>
            Fru talman! För att kunna leva upp till Riokonferensens överenskommelser
            och få verkliga resultat i det lokala Agenda 21-arbetet ute i
            kommunerna krävs satsningar på bl.a. energirådgivning. Sedan det
            statliga stödet togs bort 1986 har just denna viktiga information
            i många kommuner kommit på undantag och lagts ned. Det är dags
            att åter stärka informationsinsatserna och införa en miljö- och
            energirådgivning -
          </note>
          <note>
            en kvalificerad sådan - i landets samtliga kommuner.
          </note>
          <note>
            Fru talman! Jag stöder reservation 1 och yrkar bifall till reservation
            2.
          </note>
          <note type="speaker">
            Anf. 113 LILIAN VIRGIN (s):
          </note>
          <note>
            Fru talman! I betänkandet behandlas 21 motioner väckta under
            den allmänna motionstiden i våras. Motionerna är alltså skrivna
            under den borgerliga regeringens tid. Nu har vi en ny regering,
            och den nuvarande regeringen har planer som tillgodoser vissa
            av motionskraven.
          </note>
          <note>
            Riksdagen har i juni 1994 beslutat om ändringar i
          </note>
          <note>
            PBL som vi har haft synpunkter på och som senare under hösten
            kommer att bli föremål för kammarens behandling, bl.a. vad avser
            ikraftträdandet.
          </note>
          <note>
            Den genomgripande översynen av plan- och bygglagen som inleddes
            hösten 1992 har förutom det beslut som fattades i juni 1994 resulterat
            i ytterligare två betänkanden som nu övervägs i regeringskansliet
            och som så småningom kommer till riksdagen för behandling.
          </note>
          <note>
            Fyra motioner tar upp ökad miljöhänsyn i planeringen. Gemensamt
            för motionerna är att de lyfter fram plansystemets betydelse som
            instrument för miljöarbetet i kommunerna. De ger också uttryck
            för uppfattningen att det skall ställas krav på ökad miljöhänsyn
            i planeringen. Vi delar denna uppfattning, och det är viktigt
            att i den fortsatta behandlingen av planoch byggutredningen se
            till att kommunernas ställning i detta avseende inte försvagas
            utan snarare förstärks.
          </note>
          <note>
            I den förändring av byggreglerna som Boverket beslutat om är
            vi kritiska till bl.a. det som gäller bostädernas utformning.
            Vi är rädda för att de kan leda till sämre bostäder där de tvingas
            bo som inte har råd att bo någon annanstans. Utskottet säger nu
            att det är viktigt att kvaliteten i våra bostäder utvecklas och
            bibehålls på en hög nivå. Det är bra. Vi förutsätter då att regeringen
            följer detta och tar de initiativ som är erforderliga för att
            leva upp till detta.
          </note>
          <note>
            Fru talman! I en reservation begär Vänsterpartiet och Miljöpartiet
            ett tillkännagivande om krav på energihushållning. Vi delar uppfattningen
            att vi skall sträva efter att åstadkomma en bättre energihushållning.
            I de regler som Boverket fastställde i juli i år har kraven skärpts.
            Vi måste ge dessa regler möjlighet att fungera någon tid innan
            vi kan dra några konkreta slutsatser. Därför är vi inte nu beredda
            att tillstyrka motionerna.
          </note>
          <note>
            Vänsterpartiet har också reserverat sig mot att riksdagen inte
            inför ett obligatoriskt krav på kommunerna att inrätta energirådgivning.
            Detta är ett gammalt känt krav i bostadsutskottet. Även vi tycker
            att detta är bra, men vi tycker som tidigare att det är kommunernas
            uppgift.
          </note>
          <note>
            I flera motioner förordas att det i byggreglerna skall ställas
            krav på obligatorisk installation av brandvarnare. Det ligger
            enligt utskottets mening också ett stort värde i att brandvarnare
            installeras i våra bostäder. Den här frågan har utretts av Boverket,
            och våren
          </note>
          <note>
            1992 lämnades ett förslag till regeringen. I september
          </note>
          <note>
            1994 har regeringen uppdragit åt Boverket att undersöka om ökad
            brandsäkerhet kan uppnås bl.a. genom frivillig installation av
            brandvarnare. I uppdraget ingår bl.a. att undersöka möjligheterna
            att genom överenskommelser med fastighetsägarorganisationer och
            genom andra frivilliga åtaganden åstadkomma en ökning av andelen
            bostäder med brandvarnare.
          </note>
          <note>
            Det finns enligt utskottets mening anledning att på olika sätt
            skynda på utvecklingen. Det bör därför ankomma på regeringen att
            skyndsamt vidta de ytterligare åtgärder som kan erfordras. Vi
            förutsätter att regeringen noga följer frågan utan någon ytterligare
            begäran om det.
          </note>
          <note>
            Folkpartiet har i en reservation velat göra ett tillkännagivande
            om förbud mot användning av återluft.
          </note>
          <note>
            Även detta är en mycket diskuterad fråga. Boverket har i de nya
            byggreglerna skärpt bestämmelserna, och det är inte tillåtet att
            återföra luft till utrymmen för sömn och vila. Användningen av
            återluft har alltså försetts med kraftiga restriktioner. Återföring
            av luft från kök och hygienrum får inte ske. Vi har arbetat med
            de här frågorna i flera år i bostadsutskottet och nått framgång
            när det gäller kontroll av ventilationssystemen. Men med det kunskapsunderlag
            som vi har i dag är vi inte beredda att totalt förbjuda användningen
            av återluft. Vi får följa frågan vidare och eventuellt återkomma
            om det skulle visa sig att Folkpartiets och
          </note>
          <note>
            Siw Perssons farhågor besannas.
          </note>
          <note>
            Centerpartiet har slutligen yrkat att det i byggreglerna skall
            ställas krav på alternativ uppvärmningsmöjlighet i bostäder. Det
            vore å ena sidan önskvärt att alla byggnader försågs med alternativa
            värme- och matlagningsmöjligheter som kan användas vid elavbrott.
            Men å andra sidan krävs ideligen, främst från borgerligt håll,
            färre regler när det gäller byggande.
          </note>
          <note>
            Mycket av det som Centerpartiet kräver finns på marknaden, så
            möjligheterna att ordna det som krävs i motionen är goda. Utskottet
            menar att man bör vara restriktiv vid införande av nya byggregler,
            och därför avstyrks motionen.
          </note>
          <note>
            Fru talman! Med det anförda yrkar jag bifall till utskottets
            hemställan och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            26 § Vissa frågor om naturresurslagen
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU3 Vissa frågor om naturresurslagen.
          </note>
          <note type="speaker">
            Anf. 114 INGRID SKEPPSTEDT (c):
          </note>
          <note>
            Fru talman! Rätten att leva i en miljö som inte innebär risk
            för liv och hälsa är en fundamental rättighet. Kommunerna har
            ett övergripande ansvar för människors hälsa och för miljön i
            kommunen. Kommuninnevånarnas representanter i kommunfullmäktige
            måste därför ha rätt att bestämma om och i så fall vilka typer
            av miljöfarliga anläggningar och verksamheter som skall finnas
            i kommunen.
          </note>
          <note>
            Den kommunala vetorätten, som innebär att en kommun har rätt
            att säga nej till etablering av miljöstörande anläggningar i den
            egna kommunen ger en sådan rätt. Den är också en av hörnstenarna
            i den kommunala självbestämmanderätten och en förutsättning för
            en reell demokrati.
          </note>
          <note>
            Genom riksdagsbeslut under riksmötet 1989/90
          </note>
          <note>
            gjordes kraftiga inskränkningar i den kommunala vetorätten. Regeringen
            gavs då möjligheter att köra över den kommunala demokratin genom
            att bestämma om lokalisering av vissa typer av anläggningar i
            strid med en kommuns uttalade vilja.
          </note>
          <note>
            Ett exempel på lokalisering som regeringen skall kunna tvinga
            en kommun att ta emot är anläggning för förvar av utbränt kärnbränsle.
          </note>
          <note>
            Den kommunala självstyrelsen är starkt förankrad i vårt land.
            Genom en stark kommunal självstyrelse underlättas medborgarnas
            möjligheter att påverka sin miljö.
          </note>
          <note>
            Den genomförda inskränkningen i den kommunala vetorätten rycker
            undan grunden för en stor del av den kommunala självstyrelsen
            och därmed människornas möjligheter att själva påverka sin livsmiljö.
          </note>
          <note>
            Sett ur ett EU-perspektiv är det också viktigt att stärka den
            lokala självstyrelsen. Den s.k. närhetsprincipen, som innebär
            att beslut skall fattas på så lokal nivå som möjligt, talar också
            för en förstärkning av den kommunala vetorätten.
          </note>
          <note>
            Fru talman! Jag yrkar härmed bifall till reservation nr 1.
          </note>
          <note type="speaker">
            Anf. 115 LENNART FREMLING (fp):
          </note>
          <note>
            Fru talman! Delar av Gideälven och Österdalälven bör skyddas
            enligt naturresurslagen.
          </note>
          <note>
            Vi kan konstatera att det finns intresse av att skydda naturen.
            Ett sådant intresse kan ha olika skäl.
          </note>
          <note>
            Jag avstår här från att fördjupa mig i naturskyddets betydelse
            för turismen, biologisk mångfald, osv.
          </note>
          <note>
            Det finns också intresse av produktion av elektrisk energi. Båda
            dessa intressen är berättigade, men en avvägning måste göras.
            För mig som liberal känns det naturligt att naturskyddsintresset
            får väga tyngst och att vi i det här fallet beslutar att skydda
            dessa två älvsträckor i enlighet med naturresurslagen.
          </note>
          <note>
            Det finns också ett starkt lokalt stöd för detta hos berörda
            länsstyrelser, kommuner och ortsbefolkning, och det gäller både
            Gideälven och Österdalälven. När det gäller Österdalälven har
            t.o.m. en folkomröstning gjorts den 13 november i år. 72 % av
            dem som röstade var emot en utbyggnad. Därför yrkar jag bifall
            till reservationerna 2 och 3.
          </note>
          <note type="speaker">
            Anf. 116 OWE HELLBERG (v):
          </note>
          <note>
            Fru talman! Vänsterpartiet stöder Centerpartiets motion när det
            gäller att återupprätta tidigare lagstiftning om det kommunala
            vetot.
          </note>
          <note>
            När vi i Sverige satte i gång en energiteknik som bevisligen
            skapar farliga restprodukter kände sig
          </note>
          <note>
            Sveriges riksdag tvingad att frånta människor i kommunerna deras
            självklara rätt att säga ifrån och neka att ta emot kärnavfall.
            En kärnavfallsanläggning skall naturligtvis förläggas dit där
            det finns bäst förutsättningar att placera den. Det får aldrig
            bli en fråga där man kompromissar för att t.ex. någon kommun av
            sysselsättningsskäl vill få anläggningen till sig. Den enda bedömningsgrund
            som är giltig är naturligtvis säkerhetsaspekten.
          </note>
          <note>
            Avfallsanläggningens placering måste ha en folklig acceptans.
            Därför är vetorätten ett viktigt instrument för att människorna
            skall känna trygghet i sin närmiljö.
          </note>
          <note>
            Vänsterpartiet anser dock att vi naturligtvis skall ta hand om
            vårt eget avfall. Om det då uppstår problem om var slutförvaret
            skall placeras får väl riksdagen ta en ny diskussion om hur lagstiftningen
            skall ändras och se ut. Jag yrkar därför bifall till reservation
          </note>
          <note>
            1 i Bou:s betänkande 3.
          </note>
          <note>
            Fru talman! Så till frågan om skydd mot utbyggnad av Gideälven.
            Att bygga ut flera älvsträckor i
          </note>
          <note>
            Sverige är inte förenligt med en långsiktig ekologisk hushållning
            med våra naturresurser. Därför tror och hoppas vi vänsterpartister
            att den här aktuella prövningen av utbyggnaden av Gideälven mellan
            Gammelby och Björna inte blir av.
          </note>
          <note>
            Eftersom Socialdemokraterna i opposition under den förra mandatperioden
            röstade för att älvsträckan skulle skyddas, borde man med en logisk
            inställning komma till samma slutsats i dag också.
          </note>
          <note>
            I utskottsbehandlingen fanns en majoritet för att
          </note>
          <note>
            Gideälven skulle skyddas. Tyvärr avslog riksdagen detta med en
            rösts övervikt. Eftersom regeringen har fri prövningsrätt i ärendet
            kan ett beslut i riksdagen förhoppningsvis bli vägledande för
            ärendets fortsatta hantering. Jag yrkar även bifall till reservation
            2 om
          </note>
          <note>
            Gideälven.
          </note>
          <note>
            Jag yrkar även bifall till reservation 3 om skydd för Österdalälven.
          </note>
          <note type="speaker">
            Anf. 117 PER LAGER (mp):
          </note>
          <note>
            Fru talman! När Sverige nu har beslutat sig för att ingå i den
            europeiska unionen - med detta svällande och ur demokratisk synpunkt
            minst sagt otympliga detaljregelverk - är det än viktigare att
            vi hävdar den regionala och lokala självbestämmanderätten.
          </note>
          <note>
            Ett centralt inslag i den gröna ideologin är decentraliserat
            beslutsfattande. Huvudprincipen i allt samhälleligt arbete skall
            vara att besluten fattas så nära dem som är berörda av besluten
            som möjligt. I och med att riksdagen våren 1990 införde undantag
            i den kommunala vetorätten, bl.a. när det gäller anläggningar
            för slutförvaring av kärnavfall, rycktes en grundläggande del
            av den kommunala självstyrelsen undan.
          </note>
          <note>
            Jag kan ta Kynnefjällsfrågan som exempel. De tre inblandade kommunerna
            Tanum, Munkedal och Dals-
          </note>
          <note>
            Ed har sagt nej till att förvandla berget till en avfallstipp
            för utbränt högaktivt kärnbränsle. Men varken SKB, Svensk Kärnbränslehantering
            AB, eller regeringen har kunnat ge ett klart besked om huruvida
          </note>
          <note>
            Kynnefjäll blir aktuellt eller inte för provborrning.
          </note>
          <note>
            Traktens befolkning vågar inte lita på politikernas eller, för
            den delen, kraftföretagens vaga löften -
          </note>
          <note>
            särskilt inte efter införandet av undantag i den kommunala vetorätten.
            Befolkningen har nu snart vaktat sitt berg dygnet runt i 15 år.
          </note>
          <note>
            Det redan producerade svenska kärnavfallet skall givetvis tas
            omhand i Sverige. Men det skall ske efter noggranna överväganden
            och nationella, regionala och lokala diskussioner om hur, var
            och när. I dag kan kommuner i praktiken köras över. Detta är,
            fru talman, enligt min uppfattning en grundläggande demokratisk
            fråga.
          </note>
          <note>
            För övrigt lär det inte finnas en enda miljökonsekvensbeskrivning
            i världen vad gäller kärnkraften och dess avfall. Det visar vad
            det kanske egentligen handlar om. Det visar också hur viktigt
            det är att vi genast börjar med avvecklingen av kärnkraften i
            Sverige och hur viktigt det lokala folkliga inflytandet är -
          </note>
          <note>
            den lokala vetorätten.
          </note>
          <note>
            Med det anförda yrkar jag bifall till reservation 1
          </note>
          <note>
            och stöder i övrigt reservationerna 2 och 3.
          </note>
          <note type="speaker">
            Anf. 118 ULF BJÖRKLUND (kds):
          </note>
          <note>
            Fru talman! Jag skall koncentrera mig litet på ärendet om Österdalälven,
            och jag börjar med att yrka bifall till reservation 3, som är
            föranledd av en kdsmotion.
          </note>
          <note>
            Motionen har fått ett fint stöd. Centern, Folkpartiet, Miljöpartiet
            och Vänsterpartiet stöder motionen i en gemensam reservation.
          </note>
          <note>
            En utbyggnad av Österdalälven vid Brunnsberg i
          </note>
          <note>
            Älvdalens kommun har diskuterats i bygden under lång tid. Under
            många år har alla tänkbara argument både för och emot en utbyggnad
            upprört känslorna i bygden. Försök att skydda den här älvsträckan
            har gjorts. Frågan har också prövats enligt naturresurslagen -
            senast för drygt ett år sedan. Då beslutade man här i kammaren
            att göra ytterligare överväganden och fortsätta med en inventering
            av övriga tänkbara skyddsvärda sträckor i landet.
          </note>
          <note>
            I en promemoria från år 1992 skisserade man och beskrev på ett
            mycket fint sätt de värden som bör skyddas när det gäller Österdalälven.
            Det handlade om sportfiske, rara floror och faunor som behöver
            skyddas och inte minst möjligheter för turismen. Det gäller alltså
            det rörliga friluftslivet. Detta är ett riksintresse. Av det skälet
            borde vi låta Dalarna och därigenom hela Sverige få behålla något
            av Dalälvens ursprungliga forna glans genom att just bevara strömsträckan
            vid Brunnsberg.
          </note>
          <note>
            Så sent som för bara någon månad sedan har detta också bekräftats
            av en bred majoritet i en folkomröstning då mer än 72 % sade nej
            till en framtida utbyggnad. Det är beklagligt att socialdemokraterna
            inte är beredda att ställa sig bakom det mycket starka folkliga
            stödet i bygden.
          </note>
          <note>
            Jag har en fråga, om nu Lars Stjernkvist vill besvara den: Vad
            krävs egentligen ytterligare för att skydda Österdalälven enligt
            naturresurslagen? Allt talar för ett skydd. Tack.
          </note>
          <note type="speaker">
            Anf. 119 LARS STJERNKVIST (s):
          </note>
          <note>
            Fru talman! I det här betänkandet är det två punkter vi inte
            är överens om, vilket har framgått av de föregående talarna.
          </note>
          <note>
            För det första är det fråga om det kommunala vetot. Vi har olika
            åsikter i sak. Den frågan återkommer jag till. För det andra gäller
            det frågan om vilka älvsträckor i vårt avlånga land som skall
            få ett förstärkt skydd mot vattenkraftsutbyggnad o. dyl. I det
            fallet gäller oenigheten mera formalia. Jag börjar med den frågan.
          </note>
          <note>
            Jag tror att vi är helt överens i sak när det gäller behovet
            av ökat skydd av Gideälven och den berörda sträckan av Österdalälven.
            Som flera av talarna tidigare har påpekat finns det starka natur-
            och fritidsintressen för att dessa sträckor skall skyddas. De
            är värdefulla ur natursynpunkt och för fritidsfiskarna. Jag är
            visserligen fiskallergiker, men t.o.m. jag kan förstå att älvarna
            har ett oerhört värde.
          </note>
          <note>
            Dessutom finns det i båda dessa fall en mycket stark lokal opinion,
            vilket jag tror att det var Lennart
          </note>
          <note>
            Fremling som påpekade. Det är självfallet också oerhört viktigt.
          </note>
          <note>
            Som Ulf Björklund påpekade var vi oense även när den här frågan
            behandlades för ungefär ett och ett halvt år sedan. Även då ville
            den dåvarande oppositionen, dvs., jag och övriga socialdemokrater,
            gå längre än regeringen medan regeringspartierna däremot inte
            ville gå lika långt. Så här skulle vi kunna hålla på. Jag skulle
            nu kunna bolla frågan vidare till
          </note>
          <note>
            Ulf Björklund och undra varför kds miljöintressen inte var lika
            starka för ett och ett halvt år sedan som nu när kds är i opposition.
            Har någonting hänt? Nej, det har det naturligtvis inte.
          </note>
          <note>
            Jag skulle vilja höja ett varningens finger här. Jag tror inte
            att det är bra för vår trovärdighet om vi är mera generösa och
            mera öppna för miljösynpunkter när vi sitter i opposition än när
            vi har majoritet. Vi socialdemokrater har inte ändrat uppfattning.
            Vår utgångspunkt är fortfarande, precis som tidigare, att båda
            dessa älvsträckor skall skyddas.
          </note>
          <note>
            Däremot menar vi att man ändå måste ha en viss respekt för de
            beslut som fattas i denna kammare. Vi fick klart för oss för ett
            och ett halvt år sedan att majoriteten här i kammaren ville avvakta
            den översyn som nu pågår. När det gäller Gideälven pågår det dessutom
            en rättslig process som alldeles snart kommer att vara avklarad.
            Genom voteringen som ett maktmedel blev vi övertygade om att vi
            skulle avvakta. Vi tycker att anständigheten kräver att vi faktiskt
            avvaktar till dess att den här översynen är klar och att vi därefter
            får göra en ny prövning. Men, som sagt, vår utgångspunkt är fortfarande
            precis densamma som för ett och ett halvt år sedan - det krävs
            ett ökat skydd. Vi föreslår ett avslag på de kraven på rent formella
            grunder.
          </note>
          <note>
            Så till frågan om den kommunala vetorätten. Denna fråga, liksom
            de flesta andra frågor i detta land, är just nu föremål för översyn
            och utredning. Här finns också, Ingrid Skeppstedt och övriga motionärer,
            meningsskiljaktigheter i sak. Vi socialdemokrater tycker självfallet
            att vetorätten är viktig. Det är en oerhört väsentlig byggsten
            i vår kommunala självstyrelse att kommunerna har rätt att säga
            nej till vissa typer av anläggningar. Vi får dock inte överdriva
            vetorättens betydelse. Den innebär bara en möjlighet att säga
            nej.
          </note>
          <note>
            Höjden av inflytande måste ändå vara att man har hela makten
            och ansvaret.
          </note>
          <note>
            Man måste ha möjlighet att säga nej om man ogillar någonting
            men också ett ansvar att peka ut vad som är ett bättre alternativ.
            I den meningen är vetorätten inte fullständig. Den ger kommunerna
            en rätt att säga nej, men den har den tydliga begränsningen att
            kommunerna för den skull inte har ansvaret att peka ut en bättre
            lösning. Det finns en risk med detta. Detta sagt med all respekt
            för de kommunpolitiker vi har i landet. Om statsmakten bestämmer
            sig för att vi måste ha anläggningar som utgör ett hot mot miljön
            och det dessutom finns en kommunal vetorätt, finns det naturligtvis
            en risk för att det inte blir den kommun som ur miljösynpunkt
            är mest lämpad som tar emot anläggningen. Det finns en risk för
            att med vetorätten som vapen blir det i stället den kommun som
            av t.ex.
          </note>
          <note>
            ekonomiska eller sysselsättningsskäl inte anser sig ha råd eller
            möjlighet att säga nej som får anläggningen.
          </note>
          <note>
            Även om vetorätten är värdefull och skall finnas tycker jag att
            det måste finnas en ventil. Den skall inte finnas därför att vi
            misstror kommunpolitikerna utan därför att vi måste se till att
            det finns en garanti, så att vi kan fatta de beslut som sett ur
            nationell synpunkt är de miljömässigt absolut bästa.
          </note>
          <note>
            Detta är ett skäl till att vi avvisar förslaget om att täppa
            till den här ventilen i vetorätten.
          </note>
          <note>
            Jag tror att Per Lager sätter tummen på det som den här frågan
            egentligen handlar om. Vetorätten används för att, som Per Lager
            sade, förhindra slutförvaring av kärnavfall. I första hand tror
            jag att det handlar om att vi har olika uppfattning om kärnkraften.
            Jag har all respekt för att miljöpartister, vänterpartister och
            många socialdemokrater känner en oerhörd osäkerhet inför kärnkraften,
            men jag tror inte att man skall bekämpa kärnkraften med juridiken
            som vapen.
          </note>
          <note>
            Det finns en risk för att vi i den här kammaren bygger instrument
            med vetorätt och annat - dvs. använder juridiken - för att stoppa
            någonting som vi tycker är dåligt i stället för att använda argumentens,
            politikens, makt.
          </note>
          <note>
            Om detta i grunden handlar om att vi har olika uppfattningar
            om kärnkraften skall vi naturligtvis diskutera och avgöra den
            frågan. Vi skall egentligen inte diskutera formerna för den kommunala
            självstyrelsen. Det är en annan fråga, även om det självfallet
            finns kopplingar.
          </note>
          <note>
            Av dessa skäl - som delvis är formella men också sakligt motiverade
            - yrkar jag avslag på samtliga förslag som har kommit upp här
            och bifall till utskottsmajoritetens förslag.
          </note>
          <note type="speaker">
            Anf. 120 ULF BJÖRKLUND (kds) replik:
          </note>
          <note>
            Fru talman! Lars Stjernkvist säger att vi i sak är överens och
            att oppositionen och majoriteten håller på att byta ståndpunkt.
            Det är alldeles riktigt. Egentligen är det Lars Stjernkvist som
            helt plötsligt har ändrat ställningstagande.
          </note>
          <note>
            Utredningsmannen har när det gäller Gideälven och framför allt
            Österdalälven sagt att ett skydd enligt plan- och bygglagen i
            första hand borde övervägas.
          </note>
          <note>
            Det skulle kunna ske lokalt. Detta är naturligtvis en väg att
            komma fram. Men det medför mycket uppslitande och onödiga diskussioner
            och upprörda känslor i bygden som faktiskt kan undvikas om det
            i stället blir ett skydd enligt naturresurslagen. Allt talar ju
            för att det egentligen är det bästa i det här sammanhanget.
          </note>
          <note>
            Det har faktiskt hänt en annan sak också. Det har varit en folkomröstning
            som har visat på ett mycket starkt stöd för ett skydd av Österdalälven.
            Man måste faktiskt våga någonting om man har en bestämd uppfattning.
          </note>
          <note>
            Jag noterar att Lars Stjernkvist säger att vi i sak är överens.
            Det måste innebära att han menar att Österdalälven, och på sikt
            kanske också Gideälven, skall skyddas enligt naturresurslagen.
            Sedan får vi se vad det ytterligare inventeringsarbete som nu
            pågår kommer att föranleda.
          </note>
          <note>
            När det gäller Österdalälven är allt arbete förberett. Allt är
            klart. Ingenting nytt kan tillföras. Dessutom hindras mycket planarbete,
            vägdragningar osv. i bygden, eftersom något beslut i den här frågan
            aldrig kommer till stånd. Nu måste man äntligen våga, Lars
          </note>
          <note>
            Stjernkvist.
          </note>
          <note type="speaker">
            Anf. 121 LARS STJERNKVIST (s) replik:
          </note>
          <note>
            Fru talman! Det är synd att Ulf Björklund är så modig och stursk
            nu när han är i opposition. Tänk om vi hade fått se litet av den
            här geisten när han satt i regeringsställning! Då kanske det här
            landet hade sett annorlunda ut.
          </note>
          <note>
            Jag skall inte bråka om det som jag tror att vi i grunden är
            ganska överens om. Jag vill bara återigen ge min syn på tågordningen.
            Vi beslutade för ett och ett halvt år sedan i denna kammare om
            att skyddet skulle ökas för, om jag minns rätt, 15-20 vattendrag.
          </note>
          <note>
            Vi socialdemokrater ville då gå längre. Vi tyckte att bl.a. Österdalälven
            borde ges ett ökat skydd. Vi blev då nedröstade, med motiveringen
            att det skulle göras en översyn som skulle vara färdig någon gång
            under våren 1995.
          </note>
          <note>
            Vi tycker att det finns anledning att återigen ta upp den här
            frågan och då pröva vilka vattendrag som vi skall gå vidare med.
          </note>
          <note>
            Jag tror inte att det vore bra om vi i denna kammare betade av
            vattendrag efter vattendrag och diskuterade om de skulle ha skydd
            var och en för sig. Det är rimligt att man - precis som den förra
            regeringen gjorde och som den nuvarande nu planerar - vid några
            tillfällen samlat diskuterar vilka älvar som behöver ett förstärkt
            skydd. Utgångspunkten från vår sida är, som sagt, att det finns
            ytterligare vattendrag, däribland
          </note>
          <note>
            Österdalälven, som behöver ett ökat skydd.
          </note>
          <note type="speaker">
            Anf. 122 ULF BJÖRKLUND (kds) replik:
          </note>
          <note>
            Fru talman! När det gäller Österdalälven ligger allt material
            färdigt. Vi kan inte vänta år ut och år in bara för att man skall
            inventera alla ytterligare tusentals älvsträckor som finns i det
            här landet.
          </note>
          <note>
            Om materialet inte hade varit fullständigt skulle jag hålla med
            Lars Stjernkvist. Men det handlar ju om att inte stoppa ett planeringsarbete
            i bygden. Det handlar om viktiga vägdragningar och brodragningar
            som faktiskt har med den lokala planeringen i framtiden att göra.
            Det är inte vår uppgift att bromsa och stoppa sådant. Vår uppgift
            är snarare att hjälpa till att lösa sådana problem. Därför kan
            man faktiskt behandla Österdalälven separat. Det är faktiskt vår
            uppgift att hjälpa till med det här.
          </note>
          <note type="speaker">
            Anf. 123 LARS STJERNKVIST (s) replik:
          </note>
          <note>
            Fru talman! Det tillhör den här kammarens obegripligheter att
            vi ibland kan bli mycket oense om sådant som vi egentligen är
            överens om. Det kanske är en av mekanismerna i den här församlingen.
          </note>
          <note>
            Jag tyckte faktiskt att Ulf Björklund alldeles nyss sade att
            det förslag som utredningsmannen hade beträffande Österdalälven
            inte var särskilt bra. Det förslag som har lagts fram skulle egentligen
            behöva skärpas. Det tycker jag talar för att man skall använda
            tiden fram till våren 1995 till att fundera på hur den älvsträckan
            - och ytterligare sträckor - bäst skall skyddas.
          </note>
          <note type="speaker">
            Anf. 124 PER LAGER (mp) replik:
          </note>
          <note>
            Fru talman! Roten till det onda är just kärnkraften när det gäller
            den kommunala vetorätten, Lars
          </note>
          <note>
            Stjernkvist.
          </note>
          <note>
            Problemet är att man genom att frånta kommunerna vetorätten i
            avfallsfrågan legaliserar möjligheten att köra över dem just i
            den här frågan.
          </note>
          <note>
            Jag tror inte att kommunerna därmed frånsäger sig sitt ansvar
            för avfallet. Det som redan är producerat skall vi självfallet
            ta hand om.
          </note>
          <note>
            Detta visar än en gång hur farlig kärnkraften är. Vi behärskar
            egentligen inte avfallsfrågan ännu. Kommunerna vill i huvudsak
            inte ta emot avfallet.
          </note>
          <note>
            Ännu värre kan det bli med tanke på att vi går in i
          </note>
          <note>
            EU. Hur skall det framtida miljöfarliga avfallet hanteras? Då
            är det ännu viktigare att den kommunala vetorätten återtas och
            upprätthålls.
          </note>
          <note type="speaker">
            Anf. 125 LARS STJERNKVIST (s) replik:
          </note>
          <note>
            Herr talman! Jag tycker att både det som Per Lager nu säger och
            det som Owe Hellberg, som har samma uppfattning, sade förut beskriver
            hur oerhört svårt detta är.
          </note>
          <note>
            Ni talar med kraft om att den kommunala vetorätten är oerhört
            viktig, att kommunerna måste ha rätt att säga nej till den här
            typen av slutförvaring av kärnavfall. Samtidigt säger ni att det
            är självklart att Sverige som land måste ta hand om detta avfall
            och att vi måste göra det på bästa sätt, sett ur miljösynpunkt.
          </note>
          <note>
            Detta är såvitt jag förstår två oförenliga ståndpunkter.
          </note>
          <note>
            Vi måste, hur besvärligt och smärtsamt det än är, tillsammans
            som nation bestämma var vi skall slutförvara kärnavfallet. Det
            kan inte enskilda kommuner göra. Det går inte att med juridikens
            alla finurligheter komma ifrån det utomordentligt svåra avgörandet.
          </note>
          <note>
            Ytterst är det vi i den här kammaren som måste göra den avvägningen.
          </note>
          <note type="speaker">
            Anf. 126 PER LAGER (mp) replik:
          </note>
          <note>
            Herr talman! Jag tror inte, Lars Stjernkvist, att de här ståndpunkterna
            är förenliga, med tanke på det vi redan har. Skulle kärnkraften
            få fortleva kanske det blev ohållbart med tiden.
          </note>
          <note>
            Det viktiga nu tycker jag är att det inte skall behöva bli som
            i kommunerna hemma i mitt län, att människor sitter och vaktar
            ett berg i 15 år för att de aldrig får klart besked, trots att
            kommunerna har sagt ett klart nej. Så mycket ryggrad bör man väl
            ha att man kan tala om att det blir antingen eller. Antingen är
            det här berget intressant ur slutförvaringssynpunkt eller också
            är det inte det.
          </note>
          <note>
            Jag menar att kommunerna tillsammans med SKB
          </note>
          <note>
            och regeringen skulle kunna diskutera detta. Det finns nämligen
            nya idéer om hur man förvarar avfallet. Att borra djupt ned i
            ett berg och lägga ned avfallet är kanske inte längre lika intressant.
            Det har kommit nya idéer, vill jag påpeka.
          </note>
          <note type="speaker">
            Anf. 127 LARS STJERNKVIST (s) replik:
          </note>
          <note>
            Herr talman! Jag vill gärna understryka att den ventil som i
            dag finns i lagstiftningen, som gör att man kan göra avsteg från
            vetorätten, naturligtvis måste användas med mycket stor försiktighet.
            Utgångspunkten skall självfallet vara att det är kommunerna som
            suveränt fattar den här typen av beslut.
          </note>
          <note>
            Svårigheterna med kärnkraften är att vi fortfarande inte har
            en bra lösning när det gäller slutförvaringen. Det är just det
            som har gjort att vi i den här församlingen, efter svenska folkets
            rekommendation, har beslutat oss för att avveckla kärnkraften.
          </note>
          <note>
            Sedan kan vi aldrig, hur gärna vi än skulle vilja, med vetorätt
            eller andra juridiska finurligheter avskaffa tidigare försyndelser.
            Dem måste vi leva med. Dem måste vi ta ansvar för. Därför tycker
            jag att det är motiverat att det finns en möjlighet att ur miljösynpunkt
            tvinga kommuner att ta emot avfall, så att vi kan ta hand om det
            på ur miljösynpunkt bästa sätt.
          </note>
          <note type="speaker">
            Anf. 128 INGRID SKEPPSTEDT (c) replik:
          </note>
          <note>
            Herr talman! Jag tror att vi till största delen är överens i
            den här frågan, Lars Stjernkvist. Det gäller vetorätten, och den
            har koppling till kärnavfallet.
          </note>
          <note>
            Vi vill naturligtvis också att utgångspunkten skall vara att
            vi skall ta hand om vårt eget avfall här hemma i Sverige. Men
            som jag ser det gäller det att vi får fram ett så bra sätt som
            möjligt att förvara det utbrända kärnbränslet på. Då försvinner
            rädslan hos befolkningen ute i kommunerna. Jag tror att det går
            lättare att få förståelse för det här om det blir en säker förvaring.
            Det är det vi inte har i dag.
          </note>
          <note type="speaker">
            Anf. 129 OWE HELLBERG (v) replik:
          </note>
          <note>
            Herr talman! Att Lars Stjernkvist vände sig till kds i den här
            frågan var förståeligt, eftersom man har hoppat litet fram och
            tillbaka, liksom socialdemokraterna gör.
          </note>
          <note>
            Vänsterpartiet har varit konsekvent. Vi röstade för ett älvskydd
            i utskottet vid förra tillfället. Vi kommer att göra det nu också.
            Av tekniska skäl blev riksdagens beslut tyvärr inte det som vi
            förväntade oss förra gången. Därför tycker vi att det skulle vara
            viktigt om det blev så i dag.
          </note>
          <note>
            En annan viktig sak att poängtera är att en utbyggnad av vattenkraften
            i fortsättningen måste handla om att effektivisera och bygga om
            befintliga anläggningar. Om den pågående utredningen, som så småningom
            skall lägga fram sitt resultat, kommer fram till andra ställningstaganden
            är det bara att beklaga. Det kan finnas en viss risk för det i
            och med att vi vet vad vi har framför oss när det gäller kärnkraftsavveckling
            osv. Man kan bli litet sugen på att ordna energi på annat sätt.
            Därför tycker vi att det är viktigt att fatta beslut om Gideälven
            och Österdalälven i dag, så att vi får den här saken ur världen.
          </note>
          <note>
            Den kommunala vetorätten är en mycket kontroversiell fråga ute
            i kommunerna. Vi vet att den upprör många. Känslorna svallar.
            I det här fallet tycker jag att man måste ta till sig människornas
            ängslan och oro. Det bästa sättet är att visa att man på alla
            sätt kan övertyga dem om att ett slutförvar i just deras kommun
            är det allra säkraste, att de inte kommer att uppleva några negativa
            effekter av den här anläggningen.
          </note>
          <note>
            Att övertyga människor måste vara bättre än att tvinga dem.
          </note>
          <note>
            Hamnar vi trots allt i en situation där vi inte kan lösa detta,
            får vi återkomma till lagstiftning på ett annat sätt.
          </note>
          <note>
            Precis som Lars Stjernkvist sade finns det signaler i dag om
            att kommunalrådsordförande i norrländska kommuner går ut och säger:
            Vi skall nog kunna ta emot den här anläggningen. Vilka skäl hänvisar
            man till? Jo, det handlar om arbetsmarknadsskäl, att skapa arbetstillfällen
            i de egna kommunerna. Det tycker vi är en olycklig diskussion.
            Det här måste bygga på helt andra förutsättningar.
          </note>
          <note type="speaker">
            Anf. 130 LARS STJERNKVIST (s) replik:
          </note>
          <note>
            Herr talman! Får jag först säga, så att ingen tror att jag är
            oartig, att skälet till att jag inte begärde replik på Ingrid
            Skeppstedts inlägg var att jag håller med.
          </note>
          <note>
            Ingen skugga skall falla över Owe Hellberg och
          </note>
          <note>
            Vänsterpartiet. Självklart inte. Ni har varit konsekventa och
            rakryggade i de här frågorna.
          </note>
          <note>
            I och för sig är det kanske delvis ett bekymmer.
          </note>
          <note>
            Jag har aldrig hört Vänsterpartiet någon gång tala för att man
            skall bygga ut ett enda vattendrag eller utnyttja kraften i det.
            Ej heller har jag hört någon vänsterpartist argumentera för kärnkraft.
            Någonstans där uppstår ett dilemma om man samtidigt vill ha energi.
          </note>
          <note>
            Jag tycker att den här diskussionen ändå har visat att de här
            frågorna kräver både eftertanke och framför allt en helhetssyn.
            Vi har diskuterat den oerhört svåra avvägningen mellan kärnkraften,
            dess risker, och alternativen, däribland vattenkraften. Jag tror
            i motsats till Owe Hellberg att det vore mycket olyckligt om vi
            i den här kammaren styckade upp de här frågorna, snuttifierade
            dem och fattade beslut i varje enskildhet. Hur välmotiverat det
            än kan tyckas vara är det viktigt att vi i den här församlingen
            försöker ha en helhetssyn på problemen.
          </note>
          <note>
            Utgångspunkten är, som jag har sagt tidigare, att vi vill ge
            ett ökat skydd, både när det gäller Gideälven och Österdalälven.
            Men eftersom vi blev nedröstade i den frågan för ett och ett halvt
            år sedan, tänker vi återkomma i samband med att de här frågorna
            inom kort på nytt skall behandlas i sin helhet. Jag tror faktiskt
            att det, framför allt av miljöskäl, är oerhört viktigt att vi
            behandlar frågorna på det viset.
          </note>
          <note type="speaker">
            Anf. 131 OWE HELLBERG (v) replik:
          </note>
          <note>
            Herr talman! Det är en konservativ syn, Lars
          </note>
          <note>
            Stjernkvist, att bara prata om kärnkraft och vattenkraft. Det
            är inte de framtida lösningarna. Vi måste faktiskt se till de
            förnybara energikällor som finns. Vi får liksom ta ett nytt avstamp
            i dag. Det håller inte att fortsätta att bygga ut vattenkraften.
            Vi måste ta till andra energikällor. Därför skall vi verkligen
            visa vägen med beslutet i dag, att det är den här vägen som utredningen
            skall ta när det gäller många andra älvsträckor framöver.
          </note>
          <note type="speaker">
            Anf. 132 RAGNHILD POHANKA (mp):
          </note>
          <note>
            Herr talman! Jag instämmer i reservanternas anföranden till så
            gott som hundra procent. Jag yrkar bifall till reservation 3,
            mom. 5, om Österdalälven.
          </note>
          <note>
            Våldtaget land i Storsveriges skugga är titeln på en bok som
            en man i Älvdalen har skrivit, Olov Svedlund. Den handlar om hur
            man har utnyttjat Älvdalens naturresurser, framför allt vattenkraften.
          </note>
          <note>
            Älvdalens kommun med sina ca 8 500 invånare och sin stora yta,
            ungefär som Blekinges, har utnyttjats till bristningsgränsen,
            framför allt när det gäller vattenkraften. 80 % av möjlig utbyggnad
            är redan utnyttjad.
          </note>
          <note>
            Den återstående älvsträckan är mot all förmodan en levande älvsträcka,
            som bl.a. har Sveriges sydligaste harrfiske. Harren och öringen
            reproduceras i älven.
          </note>
          <note>
            Här skulle, om man fått sin utlovade laxtrappa, även kunnat finnas
            Siljansöring.
          </note>
          <note>
            Här gäller det friluftsliv och fiske. Det spiller även över på
            vintersporten och på andra turistnäringar.
          </note>
          <note>
            Hotell och vandrarhem är uppbyggda längs älven. Här förekommer
            också mycket s.k. vildcamping, som också spiller över på affärer
            bl.a. i Älvdalen. Det är en billig form av semester för människor
            som inte har råd med dyra semestrar. Det är inte möjligt överallt,
            men här fungerar det ganska bra.
          </note>
          <note>
            Även kulturellt är det viktigt med en pulsåder, som Dalälven
            är här uppe. Känslomässigt betyder den mycket och den är oerhört
            viktig för turismen i Älvdalen.
          </note>
          <note>
            Det är 10 mil mellan Älvdalen och Idre, och där finns fjällen.
            Man har inga fjäll i Älvdalen, men man har sin älv. Där finns
            utter som behöver isfritt vatten vintertid.
          </note>
          <note>
            Man sänker vid utbyggnaden en stenbro från
          </note>
          <note>
            1700-talet, värdefulla slåtterängar, outforskade fångstgropssystem,
            kanske från bronsåldern, sannolikt också en gammal boplats. Värdefull
            skogsmark sätts under vatten. Boendet blev plötsligt tusen år
            äldre i
          </note>
          <note>
            Älvdalen när man fann flintstensyxor nära Nässjön.
          </note>
          <note>
            En utbyggd älvsträcka kan ju aldrig återställas. Länsstyrelsen
            ger älvsträckan högsta skyddsvärde från såväl geologisk och zoologisk
            som botanisk synpunkt.
          </note>
          <note>
            Även landskapsbilden är vikten. Det är fantastiska utsikter och
            ett rörligt friluftsliv uppe i Älvdalen. Åk gärna dit!
          </note>
          <note>
            Det skulle från början bli en damm i Älvdalen. Nu är de fyra:
            Trängslet, Åsen, Väsa och Blyberg.
          </note>
          <note>
            Vattenfall har egentligen inget intresse av utbyggnaden. Den
            ger bara 65 GWh. Det skulle behövas
          </note>
          <note>
            1 000 kraftverk av den här typen för att avveckla kärnkraften,
            vilket ju förstås inte skall göras enbart genom vattenkraft.
          </note>
          <note>
            Däremot kan Älvdalen bidra med skog till biobränslen. Hälften
            av kärnkraften går åt till att värma upp hus och då är biobränsle
            en mycket lämplig energikälla. De beräknade kostnaderna är över
            200
          </note>
          <note>
            miljoner. Enligt Vattenfall skulle det bara få kosta en fjärdedel
            för att bli lönsamt. Men jordägarna, bl.a.
          </note>
          <note>
            Stora, har så mycket pengar att de vill satsa på detta.
          </note>
          <note>
            Stora avstod förresten just i det här fallet. Stora styr energiproduktionen
            i Brunnsberg via Trängslet och
          </note>
          <note>
            Åsendammen. Det gör att jordägarna vid en utbyggnad får svårt
            att finna egna kunder, då de inte kan styra produktionen. Ibland
            låter man vattnet rinna fritt, då norsk el blir billigare. Den
            beskattas inte på samma sätt.
          </note>
          <note>
            Jordägarna är något speciellt för Älvdalen med sina besparingsskogar.
            Vid omröstningen på deras stämmor gäller inte en man - en röst.
            Man röstar efter grader. Det har inneburit att inte ens bland
            jordägarna är det antalet personer för en utbyggnad som räknas,
            men det är antalet röster som räknas.
          </note>
          <note>
            Vid folkomröstningen den 13 november om älvutbyggnaden röstade
            mycket riktigt 72 % emot. Delar man upp kommunen, Idre och Särna
            för sig och Älvdalen för sig - Idre och Särna berörs inte av utbyggnaden
            eftersom de ligger högre upp - är det t.o.m.
          </note>
          <note>
            85 % i själva Älvdalen som röstat emot. Det är en förkrossande
            majoritet.
          </note>
          <note>
            4 000 namnunderskrifter har också samlats in, och det i en kommun
            med 8 500 invånare. Däri är ju barnen inräknade förstås.
          </note>
          <note>
            Arbetstillfällen kan man glömma när det gäller
          </note>
          <note>
            Älvdalen. Man hade ett vägbygge i Älvdalen som gav tio arbetstillfällen.
            Nio av de anställda kom utifrån och en från Älvdalen. Förhållandena
            blir säkert desamma när det gäller älvutbyggnaden. Dessutom är
            det ju fråga om mycket kortvariga arbetstillfällen.
          </note>
          <note>
            Det finns således mycket starka skäl mot en utbyggnad. Dessa
            har också vunnit gehör hos en stor del av opinionen i bygden.
          </note>
          <note>
            Jag yrkar bifall till vår motion. Det skulle vara mycket sorgligt
            om Älvdalen miste sin älv. Problemen här är nog stora ändå. Fjällnära
            skogar har man tagit. Man har ett skjutfält där man störtar ammunition
            som släpper ut 400 kilo bly per år. Man störtar även ammunition
            som kommer ifrån Tyskland. Det är alltså en mycket hårt drabbad
            kommun när det gäller skog, vatten och utnyttjande av resurserna
            över huvud taget.
          </note>
          <note type="speaker">
            Anf. 133 KNUT BILLING (m):
          </note>
          <note>
            Herr talman! Jag begärde egentligen ordet för att närmast påpeka
            för Ragnhild Pohanka och de tidigare debattörerna som talat om
            Gideälven och Österdalälven att utskottsmajoritetens ställningstagande
            på intet sätt innebär något beslut om en utbyggnad. Det innebär
            att det ytterligare utredningsarbete som den tidigare regeringen
            initierade skall fullföljas. Sedan återkommer ärendet antingen
            i form av ett regeringsbeslut eller ett riksdagsbeslut. Det är
            alltså inte fråga om ett slutgiltigt avgörande om älvarnas utbyggnad.
          </note>
          <note>
            Med detta vill jag biträda de yrkanden som framställts om bifall
            till utskottets hemställan.
          </note>
          <note type="speaker">
            Anf. 134 RAGNHILD POHANKA (mp):
          </note>
          <note>
            Herr talman! Jag vill stödja Ulf Björklund i att man i Älvdalen
            har väntat så länge på detta beslut.
          </note>
          <note>
            Det är faktiskt därför vi har gått ut så hårt i frågan.
          </note>
          <note>
            Man kan inte dra och dra på människors framtid på det här sättet.
            De kan inte planera för sin framtid.
          </note>
          <note>
            Rädslan är stor där uppe. Rädslan är stor för skjutfältet med
            alla dess utsläpp. Det skallrar i fönsterrutorna, trots att skjutfältet
            ligger 4 mil därifrån. Rädslan för utbyggnad av älven tar ifrån
            dem själva kraften. Det är fruktansvärt för dem om de inte får
            behålla sin älv. De hamnar under vattnet. Bostäderna ligger långt
            ner. Hotet från en sprucken Trängseldamm finns där också. Den
            kommer att drabba hela älvområdet ända ner mot Borlänge.
          </note>
          <note>
            Människorna behöver detta beslut nu, så att de kan känna att
            de har en trygghet inför framtiden.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 27 §.)
          </note>
          <note>
            27 § Vattenrätt
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU4 Vattenrätt.
          </note>
          <note type="speaker">
            Anf. 135 OWE HELLBERG (v):
          </note>
          <note>
            Herr talman! När någon vill starta miljöfarlig verksamhet är
            det normalt länsstyrelsen eller Koncessionsnämnden för miljöskydd
            som ger tillstånd och ställer villkor för detta. Regeringen har
            dock rätt att ge tillstånd när det gäller anläggningar som är
            av betydande omfattning. Ett exempel på detta är avtalet med Danmark
            om att bygga Öresundsbron. Koncessionsnämnden kan inte påverka
            valet av plats eller avstyra projektet, även om den inser att
            miljön påverkas allvarligt.
          </note>
          <note>
            Regeringens intresse av att olika projekt skall komma till stånd
            kan göra att miljöintressena inte får den särställning som de
            i dag måste ha inom all samhällsplanering.
          </note>
          <note>
            Att kompromissa om miljökrav innebär en utveckling som på sikt
            blir ohållbar. Kompromissa om våra ekonomiska levnadsvillkor kan
            vi göra mellan våra partier, men vi kan inte kompromissa om miljön.
          </note>
          <note>
            Det har vi ingen rätt till med tanke på våra barn och barnbarn
            och deras framtid.
          </note>
          <note>
            Regeringens förprövningsrätt har inte heller samma tyngd längre
            med tanke på dagens ordning, där enligt naturresurslagen en miljökonsekvensbeskrivning
            skall göras som en förutsättning för ett projekts genomförande.
            Den skall ge underlag för en samlad bedömning av vilken inverkan
            projektet har på miljön, människors hälsa och säkerhet samt hushållningen
            med naturresurser. Denna bedömning skall naturligtvis vara klar
            innan regeringen tar ställning till de alternativ som finns och
            skall vara underlag för ett beslut som vilar på bästa miljömässiga
            grund. Då kan vi trygga framtiden för kommande generationer på
            bästa sätt.
          </note>
          <note>
            Regeringen har en svår uppgift i att bedöma den samhällsnytta
            ett projekt har gentemot den miljöskada som uppstår. Ibland är
            regeringen till råga på allt en ägarrepresentant. Då inser ju
            alla att det är svårt att vara opartisk i sin miljöbedömning.
          </note>
          <note>
            Det som saknas i dag är också goda ekonomiska beräkningsgrunder
            för den miljöskuld som uppstår när vi utnyttjar naturresurser
            på olika sätt. Det är ett viktigt instrument för att påvisa miljöns
            betydelse när vi i framtiden upprättar statsbudgetar. Dock måste
            man ha i minnet att den miljöpåverkan som skadar naturen så allvarligt
            att den biologiska mångfalden minskar inte kan betalas eller repareras
            med pengar. Därför skall vi avskaffa regeringens förprövningsrätt
            enligt naturresurslagen.
          </note>
          <note>
            Jag yrkar bifall till reservationen i bostadsutskottets betänkande
            nr 4, mom. 1.
          </note>
          <note type="speaker">
            Anf. 136 PER LAGER (mp):
          </note>
          <note>
            Herr talman! För att leva upp till våra internationella åtaganden
            när det gäller miljön måste vi faktiskt låta miljöhänsyn gå före
            andra intressen.
          </note>
          <note>
            Miljön är ju som bekant inte förhandlingsbar.
          </note>
          <note>
            Gränserna finns, och vi känner till dem. Vi vet också att vi
            i de flesta fall redan klampat över dem. Skall vi över huvud taget
            kunna bygga och leva för framtiden, får vi se till att hålla till
            innanför de givna ramarna.
          </note>
          <note>
            Därför är det också viktigt att vi har en lagstiftning som i
            första hand tar de ekologiska hänsynen och inte ställer dem bredvid
            tillfälliga starka ekonomiska intressen eller för den delen infrastrukturella
            arbetsmarknadspolitiska eller regionalpolitiska hänsyn. Det måste
            vara fel att inte först se vad naturen tål, se om projekten kan
            hållas inom ramarna och därefter göra övriga överväganden.
          </note>
          <note>
            Såsom det nu är och som vi sett i Öresundsbrofrågan blir regeringens
            prövning enligt naturresurslagen bakvänd och knappast i linje
            med hur vi skall handla för att skapa ett uthålligt ekologiskt
            samhälle, där vår aktsamhet om den omgivande miljön är själva
            huvudförutsättningen. Vad spelar sedan andra miljöskyddsprövningar
            för roll?
          </note>
          <note>
            Hur gick det t.ex. vid utbyggnaden av E 6 i Bohuslän? Där klassificerades
            motorvägsbygget som riksintresse. Av regeringen fastslogs det
            vara av större vikt än den natur av riksintresse som skulle förstöras.
          </note>
          <note>
            I praktiken blir naturresurslagen en tandlös lag som tillåter
            regeringen att handla efter eget godtycke.
          </note>
          <note>
            Kravet på miljökonsekvensbeskrivningar och prövning i Koncessionsnämnden
            för miljöskydd bör därför snarast ersätta nuvarande ordning. Det
            är självklart att ett sådant prövningssystem förs in i den nya
            miljöbalken, som vi också hoppas görs såväl heltäckande och samordnande
            som effektiv.
          </note>
          <note>
            Herr talman! Jag yrkar bifall till reservation 1.
          </note>
          <note type="speaker">
            Anf. 137 LARS STJERNKVIST (s):
          </note>
          <note>
            Herr talman! För att jag inte skall glömma det vill jag först
            yrka bifall utskottsmajoritetens förslag - jag är litet osäker
            så här i början av mandatperioden.
          </note>
          <note>
            När det gäller förslagen i betänkandet är det en punkt där vi
            inte är överens. Det gäller förprövningen av projektet. Precis
            som de båda talarna här har sagt före mig är det Öresundsbron
            som är den egentliga upprinnelsen till den här diskussionen.
          </note>
          <note>
            Jag förstår den kritik som har riktats. Inte heller jag tycker
            att den förra regeringens hantering av Öresundsbron har ökat respekten
            eller förtroendet för svensk miljölagstiftning. Däremot delar
            jag inte slutsatsen att problemet i första hand är brister i lagstiftningen.
            Snarare rör det sig om politiska och moraliska brister hos beslutsfattarna,
            de som använder lagen, som avslöjas i och med denna hantering.
          </note>
          <note>
            Vi i bostadsutskottet skall nu kontrollera om regeringen har
            följt de lagar som man skall följa vid behandlingen av ett sådant
            här ärende. Det råder inga tvivel om att regeringen i formell
            mening har använt de lagrum som finns. Däremot sätter åtminstone
            jag stora frågetecken i kanten för hur man har tolkat lagarna.
          </note>
          <note>
            Man har vänt ut och in på paragrafer för att motivera ett beslut
            om byggandet av Öresundsbron. Det har man inte gjort därför att
            man in i minsta detalj har velat analysera miljökonsekvenserna.
            Snarare har det handlat mera om att försöka att hitta möjligheter
            för att rädda kvar den förra regeringen. Nu röstade ju svenska
            folket bort den regeringen, men det här är ett ganska tragiskt
            exempel på hur man kan missbruka den lagstiftning som vi har.
          </note>
          <note>
            Det som jag nu har sagt innebär inte att vi i utskottsmajoriteten
            anser att den lagstiftning som vi har i alla stycken är perfekt.
            Precis som när det gällde det förra ärendet anser vi även här
            att det finns skäl att göra en översyn. Inte minst mot bakgrund
            av Öresundsbron kan man fråga sig om man inte behöver genomföra
            en skärpning.
          </note>
          <note>
            Då kan man fråga sig: Varför tillstyrker vi då inte motionsförslaget,
            som handlar just om en översyn? Ja, det beror inte på att vi anser
            att kravet på en förändrad lagstiftning är omotiverat, utan det
            beror på att man i motionen pekar ut ett alternativ som skulle
            vara ännu sämre med den lagstiftning som vi i dag har. Det alternativ
            som Owe Hellberg från Vänsterpartiet tidigare var inne på innebär
            att man skulle införa en regel där jurister hade en rätt att överpröva
            de beslut som politiker - folkets förlängda arm - fattar. Den
            modellen används i många länder. Såvitt jag förstår har just den
            modellen varit ett avgörande skäl till att Västerpartiet tycker
            så illa om beslutsordningen i vissa av våra europeiska grannländer.
          </note>
          <note>
            Jag tycker inte att detta vore en bra ordning. Jag anser att
            vi skall ha en lagstiftning som innebär att vi som folkvalda har
            det yttersta ansvaret. Vi som makthavare måste känna att vi har
            det yttersta ansvaret -
          </note>
          <note>
            återigen en parallell till det förra ärendet. Vi skall ta ansvar
            hur svåra avgöranden det än är fråga om. Öresundsbron är självfallet
            just en sådan fråga. Men vi skall inte med juridikens hjälp försöka
            att bolla över avgörandet på någon annan, allra minst på några
            jurister. De har sin givna uppgift att granska om vi följer lagarna,
            men det är vi som fattar de avgörande besluten. Detta är alltså
            skälet till att vi avstyrker reservationen. Vi anser att det behövs
            en översyn av miljölagstiftningen, men vi anser inte att det alternativ
            som anges i motionen är särskilt bra. Jag yrkar därför bifall
            till hemställan i betänkandet.
          </note>
          <note type="speaker">
            Anf. 138 KNUT BILLING (m):
          </note>
          <note>
            Herr talman! Jag tillstyrker utskottets hemställan, men jag begärde
            ändå ordet för att erinra Lars
          </note>
          <note>
            Stjernkvist om att det faktiskt inte var fyrpartiregeringen som
            lade fram förslaget om Öresundsbrons byggande. Det var den socialdemokratiska
            regeringen, och beslutet fattades av den dåvarande riksdagen.
            När föregående talare talade om dålig beredning och dåliga beslut
            är detta ett angrepp som faller tillbaka på hans eget parti.
          </note>
          <note type="speaker">
            Anf. 139 LARS STJERNKVIST (s):
          </note>
          <note>
            Herr talman! Det är sant. Det var den svenska regeringen som
            fattade det första beslutet och som också skrev under det avtal
            som ligger till grund för byggandet av Öresundsbron. Men frågan
            är ju än så länge inte slutligt avgjord.
          </note>
          <note>
            Som Knut Billing mycket väl vet följer, efter det att beslutet
            fattades, en rättslig process och en miljöprövning i ärendet,
            där det sker ett växelspel mellan domstolar och beslutsfattare.
            Regeringen har då roll som högsta instans och samtidigt ett politiskt
            ansvar.
          </note>
          <note>
            Det är den rollen som vi har att granska. Inte ens med de mest
            moderata glasögon anser jag att man rimligen kan säga att den
            förra regeringen skötte detta på ett anständigt sätt. Den som
            påstår att det var miljöhänsyn och inte politiska hänsyn som dominerade
            när den dåvarande regeringen för ett halvår sedan diskuterade
          </note>
          <note>
            Öresundsbron talar mot bättre vetande.
          </note>
          <note type="speaker">
            Anf. 140 KUNT BILLING (m) replik:
          </note>
          <note>
            Herr talman! När det gäller handläggningen av
          </note>
          <note>
            Öresundsbron kommer den frågan upp i kammaren om någon vecka.
            Låt oss ta den debatten då, där den rätteligen hör hemma. Då hoppas
            jag att vi får höra
          </note>
          <note>
            Lars Stjernkvist upprepa vad han har sagt här i dag.
          </note>
          <note>
            Det kan bli en intressant debatt.
          </note>
          <note type="speaker">
            Anf. 141 PER LAGER (mp):
          </note>
          <note>
            Herr talman! Lagstiftningen skall vara så stringent som möjligt
            för att den inte skall styras av godtycke.
          </note>
          <note>
            En miljöprövning måste självfallet vara det första steget när
            det gäller Öresundsbron. Sedan kan man pröva ärendet ur andra
            aspekter. Men det är ju det som är fel och bakvänt i den här frågan.
          </note>
          <note type="speaker">
            Anf. 142 LARS STJERNKVIST (s) replik:
          </note>
          <note>
            Herr talman! Med all respekt för den här församlingens uppfinningsrikedom
            och konstnärliga lagstiftningsförmåga vågar jag påstå att det
            inte finns någon miljölagstiftning i världen som skulle ha kunnat
            förhindra eller motverka de piruetter när det gäller
          </note>
          <note>
            Öresundsfrågan som Olof Johansson, Carl Bildt m.fl.
          </note>
          <note>
            för ett halvår sedan stod för.
          </note>
          <note>
            Jag tror aldrig att vi hade kunnat förhindra.
          </note>
          <note type="speaker">
            Anf. 143 TREDJE VICE TALMANNEN:
          </note>
          <note>
            Repliken gäller Per Lager.
          </note>
          <note type="speaker">
            Anf. 144 LARS STJERNKVIST (s):
          </note>
          <note>
            Herr talman! Jag är fullt medveten om det.
          </note>
          <note>
            Jag tror inte att det finns någon miljölagstiftning i sinnevärlden
            som skulle ha kunnat förhindra detta, tyvärr.
          </note>
          <note type="speaker">
            Anf. 145 PER LAGER (mp) replik:
          </note>
          <note>
            Herr talman! Det tror jag.
          </note>
          <note type="speaker">
            Anf. 146 OWE HELLBERG (v):
          </note>
          <note>
            Herr talman! Här har både moderater och socialdemokrater beklagat
            sig över hur beslutet om Öresundsbron har kommit till. Jag skall
            inte förlänga debatten, men det visar att det går att krångla
            sig förbi lagstiftningen. Därför anser vi att man genom att ta
            bort förprövningsrätten får en klarare och tydligare beskrivning
            av hur förhållandena är när det gäller miljöfrågorna. Det blir
            då lättare att fatta ett politiskt beslut när vi kommer till det
            stadiet. Därför yrkar jag bifall till reservationen.
          </note>
          <note type="speaker">
            Anf. 147 LARS STJERNKVIST (s):
          </note>
          <note>
            Herr talman! Vi socialdemokrater anser att det finns skäl att
            se över miljölagstiftningen, bl.a. mot bakgrund av de argument
            som Per Lager och Owe
          </note>
          <note>
            Hellberg har fört fram. Men vi kan aldrig stoppa dåliga politiker
            med hjälp av lagstiftning. De kan bara folket rösta bort, vilket
            också skedde.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UbU1 Tillsyn av skolan
          </note>
          <note>
            Mom. 1-3
          </note>
          <note>
            Kammaren biföll utskottets hemställan.
          </note>
          <note>
            Mom. 3 (likartad statlig tillsyn av skolor med kommunalt huvudmannaskap
            och fristående skolor)
          </note>
          <note>
            1. utskottet
          </note>
          <note>
            2. res. 2 (mp, kds)
          </note>
          <note>
            Votering:
          </note>
          <note>
            266 röster för utskottet
          </note>
          <note>
            34 röster för res. 1
          </note>
          <note>
            49 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 64 m, 22 c, 20 fp, 14 v, 1 kds
          </note>
          <note>
            För res. 1: 4 m, 1 v, 16 mp, 13 kds
          </note>
          <note>
            Frånvarande: 16 s, 12 m, 5 c, 6 fp, 7 v, 2 mp, 1
          </note>
          <note>
            kds
          </note>
          <note>
            Margareta Nordenvall (m) anmälde att hon avsett att rösta ja
            men markerats vara frånvarande.
          </note>
          <note>
            Fanny Rizell (kds) anmälde att hon avsett att rösta nej men markerats
            ha röstat ja.
          </note>
          <note>
            Mom. 4 (undervisningsrådens roll i tillsynsarbetet)
          </note>
          <note>
            1. utskottet
          </note>
          <note>
            2. res. 3 (mp, kds)
          </note>
          <note>
            Kammaren biföll utskottets hemställan genom uppresning.
          </note>
          <note>
            UbU2 Vissa skolfrågor
          </note>
          <note>
            Mom. 5 (nordisk språkexamen)
          </note>
          <note>
            1. utskottet
          </note>
          <note>
            2. res. (c, fp)
          </note>
          <note>
            Votering:
          </note>
          <note>
            261 röster för utskottet
          </note>
          <note>
            42 röster för res.
          </note>
          <note>
            46 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 146 s, 69 m, 1 fp, 16 v, 16 mp, 13
          </note>
          <note>
            kds
          </note>
          <note>
            För res.: 22 c, 19 fp, 1 kds
          </note>
          <note>
            Frånvarande: 15 s, 11 m, 5 c, 6 fp, 6 v, 2 mp, 1
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU3 Vissa högskolefrågor
          </note>
          <note>
            Kammaren biföll utskottets hemställan.
          </note>
          <note>
            TU1 Slutligt godkännande av Eurocontrolkonventionen m.m.
          </note>
          <note>
            Kammaren biföll utskottets hemställan.
          </note>
          <note>
            JoU8 Miljölagstiftningen
          </note>
          <note>
            Mom. 1 (lagförslagen i den återkallade proposition
          </note>
          <note>
            1994/95:10 Miljöbalk)
          </note>
          <note>
            1. utskottet
          </note>
          <note>
            2. res. (c, m, fp)
          </note>
          <note>
            Votering:
          </note>
          <note>
            182 röster för utskottet
          </note>
          <note>
            121 röster för res.
          </note>
          <note>
            46 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 146 s, 4 m, 16 v, 16 mp
          </note>
          <note>
            För res.: 65 m, 22 c, 20 fp, 14 kds
          </note>
          <note>
            Frånvarande: 15 s, 11 m, 5 c, 6 fp, 6 v, 2 mp, 1
          </note>
          <note>
            kds
          </note>
          <note>
            Birgitta Wistrand (m) anmälde att hon avsett att rösta nej men
            markerats ha röstat ja.
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            NU4 Införlivande av vissa direktiv om enskilda näringsidkare
            enligt EES-avtalet, m.m.
          </note>
          <note>
            Kammaren biföll utskottets hemställan.
          </note>
          <note>
            AU2 Arbetstid m.m.
          </note>
          <note>
            Mom. 1 (inriktningen av arbetstidspolitiken)
          </note>
          <note>
            1. utskottet
          </note>
          <note>
            2. res. (mp)
          </note>
          <note>
            Kammaren biföll utskottets hemställan.
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            BoU1 Vissa fastighetsrättsliga frågor m.m.
          </note>
          <note>
            Mom. 1 (delning av skogsbruksfastighet)
          </note>
          <note>
            1. utskottet
          </note>
          <note>
            2. res. (fp)
          </note>
          <note>
            Votering:
          </note>
          <note>
            278 röster för utskottetutskottetutskottet
          </note>
          <note>
            21 röster för res.
          </note>
          <note>
            1 avstod
          </note>
          <note>
            49 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 144 s, 69 m, 22 c, 14 v, 15 mp, 14
          </note>
          <note>
            kds
          </note>
          <note>
            För res.: 20 fp, 1 v
          </note>
          <note>
            Avstående: 1 v
          </note>
          <note>
            Frånvarande: 17 s, 11 m, 5 c, 6 fp, 6 v, 3 mp, 1
          </note>
          <note>
            kds
          </note>
          <note>
            Mom 2-7
          </note>
          <note>
            Kammaren biföll utskottets hemställan.
          </note>
          <note>
            BoU2 Plan- och byggfrågor
          </note>
          <note>
            Mom. 8 (krav på energihushållning)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            267 röster för utskottet
          </note>
          <note>
            32 röster för res. 1
          </note>
          <note>
            50 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 143 s, 69 m, 22 c, 19 fp, 14 kds
          </note>
          <note>
            För res. 1: 16 v, 16 mp
          </note>
          <note>
            Frånvarande: 18 s, 11 m, 5 c, 7 fp, 6 v, 2 mp, 1
          </note>
          <note>
            kds
          </note>
          <note>
            Mom. 9 (energirådgivning)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            269 röster för utskottet
          </note>
          <note>
            32 röster för res. 2
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 144 s, 69 m, 22 c, 20 fp, 14 kds
          </note>
          <note>
            För res. 2: 16 v, 16 mp
          </note>
          <note>
            Frånvarande: 17 s, 11 m, 5 c, 6 fp, 6 v, 2 mp, 1
          </note>
          <note>
            kds
          </note>
          <note>
            Mom. 11 (återluft)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            274 röster för utskottet
          </note>
          <note>
            28 röster för res. 3
          </note>
          <note>
            47 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 146 s, 69 m, 22 c, 7 v, 16 mp, 14
          </note>
          <note>
            kds
          </note>
          <note>
            För res. 3: 20 fp, 8 v
          </note>
          <note>
            Frånvarande: 15 s, 11 m, 5 c, 6 fp, 7 v, 2 mp, 1
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            BoU3 Vissa frågor om naturresurslagen
          </note>
          <note>
            Mom. 1 (den kommunala vetorätten)
          </note>
          <note>
            1. utskottet
          </note>
          <note>
            2. res. 1 (c, v, mp)
          </note>
          <note>
            Votering:
          </note>
          <note>
            248 röster för utskottet
          </note>
          <note>
            52 röster för res. 1
          </note>
          <note>
            1 avstod
          </note>
          <note>
            48 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 68 m, 20 fp, 1 v, 14 kds
          </note>
          <note>
            För res. 1: 21 c, 15 v, 16 mp
          </note>
          <note>
            Avstående: 1 s
          </note>
          <note>
            Frånvarande: 15 s, 12 m, 6 c, 6 fp, 6 v, 2 mp, 1
          </note>
          <note>
            kds
          </note>
          <note>
            Lena Klevenås (s) anmälde att hon avsett att rösta ja men markerats
            ha avstått från att rösta.
          </note>
          <note>
            Eva Björne (m) anmälde att hon avsett att rösta ja men markerats
            vara frånvarande.
          </note>
          <note>
            Mom. 4 (Gideälven)
          </note>
          <note>
            1. utskottet
          </note>
          <note>
            2. res. 2 (fp, v, mp)
          </note>
          <note>
            Votering:
          </note>
          <note>
            247 röster för utskottet
          </note>
          <note>
            55 röster för res. 2
          </note>
          <note>
            1 avstod
          </note>
          <note>
            46 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 145 s, 69 m, 22 c, 11 kds
          </note>
          <note>
            För res. 2: 20 fp, 16 v, 16 mp, 3 kds
          </note>
          <note>
            Avstående: 1 s
          </note>
          <note>
            Frånvarande: 15 s, 11 m, 5 c, 6 fp, 6 v, 2 mp, 1
          </note>
          <note>
            kds
          </note>
          <note>
            Mom. 5 (Österdalälven)
          </note>
          <note>
            1. utskottet
          </note>
          <note>
            2. res. 3 (c, fp, v, mp, kds)
          </note>
          <note>
            Votering:
          </note>
          <note>
            216 röster för utskottet
          </note>
          <note>
            86 röster för res. 3
          </note>
          <note>
            1 avstod
          </note>
          <note>
            46 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 146 s, 69 m, 1 mp
          </note>
          <note>
            För res. 3: 21 c, 20 fp, 16 v, 15 mp, 14 kds
          </note>
          <note>
            Avstående: 1 c
          </note>
          <note>
            Frånvarande: 15 s, 11 m, 5 c, 6 fp, 6 v, 2 mp, 1
          </note>
          <note>
            kds
          </note>
          <note>
            Gudrun Lindvall (mp) anmälde att hon avsett att rösta nej men
            markerats ha röstat ja.
          </note>
          <note>
            BoU4 Vattenrätt
          </note>
          <note>
            Mom. 1 (regeringsprövning enligt NRL och VL)
          </note>
          <note>
            1. utskottet
          </note>
          <note>
            2. res. (v, mp)
          </note>
          <note>
            Votering:
          </note>
          <note>
            270 röster för utskottet
          </note>
          <note>
            32 röster för res.
          </note>
          <note>
            47 frånvarande
          </note>
          <note>
            Partivis fördelning av rösterna
          </note>
          <note>
            För utskottet: 146 s, 69 m, 21 c, 20 fp, 14 kds
          </note>
          <note>
            För res.: 16 v, 16 mp
          </note>
          <note>
            Frånvarande: 15 s, 11 m, 6 c, 6 fp, 6 v, 2 mp, 1
          </note>
          <note>
            kds
          </note>
          <note>
            Mom. 2-6
          </note>
          <note>
            Kammaren biföll utskottets hemställan.
          </note>
          <note>
            28 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1994/95:43 Lageravgift på socker
            och ris
          </note>
          <note>
            1994/95:Jo12 av Marianne Andersson och Stig Bertilsson (c,m)
          </note>
          <note>
            1994/95:Jo13 av Ivar Virgin m.fl.(m,c,fp,kds)
          </note>
          <note>
            1994/95:Jo14 av Gudrun Lindvall (mp)
          </note>
          <note>
            med anledning av prop. 1994/95:109 Vissa privatpraktiserande
            läkares och sjukgymnasters etablering m.m.
          </note>
          <note>
            1994/95:So21 av Lars Leijonborg m.fl.(fp, m, c, kds)
          </note>
          <note>
            1994/95:So22 av Rune Backlund m.fl.
          </note>
          <note>
            1994/95:So23 av Barbro Westerholm och Kerstin
          </note>
          <note>
            Heinemann (fp)
          </note>
          <note>
            med anledning av prop. 1994/95:112 Utrikessekretess m.m.
          </note>
          <note>
            1994/95:K10 av Gudrun Schyman m.fl. (v)
          </note>
          <note>
            1994/95:K11 av Peter Eriksson och Per Gahrton
          </note>
          <note>
            (mp)
          </note>
          <note>
            med anledning av prop. 1994/95:117 Lag om åtgärder beträffande
            djur och växter som tillhör skyddade arter, m.m.
          </note>
          <note>
            1994/95:Jo15 av Dan Ericsson (kds)
          </note>
          <note>
            29 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 29 november
          </note>
          <note>
            1994/95:178 av Bengt Silfverstrand (s) till justitieministern
            om friköp av historiska arrenden
          </note>
          <note>
            1994/95:179 av Margitta Edgren (fp) till statsrådet
          </note>
          <note>
            Ylva Johansson om landstingens gymnasieprogram
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 6 december.
          </note>
          <note>
            30 § Kammaren åtskildes kl. 15.57.
          </note>
          <note>
            Förhandlingarna leddes av talmannen från sammanträdets början
            t.o.m. 17 § anf.
          </note>
          <note>
            48 (delvis), av förste vice talmannen därefter t.o.m. 21 § anf.
          </note>
          <note>
            82, av andre vice talmannen därefter t.o.m. 26 § anf.
          </note>
          <note>
            124 (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
