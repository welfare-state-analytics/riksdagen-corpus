<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--105</head>
          <docDate when="1995-05-15 00:00:00">1995-05-15 00:00:00</docDate>
        </div>
      </front>
      <body>
        <div>
          <note>
            15.00 - 15.53
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 8 och 9 maj.
          </note>
          <note>
            2 § Anmälan om kompletteringsval till vissa utskott
          </note>
          <note>
            Talmannen meddelade att Miljöpartiets riksdagsgrupp under Barbro
            Johanssons ledighet anmält hennes ersättare Bertil Borglund som
            suppleant i kulturutskottet, arbetsmarknadsutskottet och bostadsutskottet.
          </note>
          <note>
            Talmannen förklarade vald till
          </note>
          <note>
            suppleant i kulturutskottet
          </note>
          <note>
            Bertil Borglund (mp)
          </note>
          <note>
            suppleant i arbetsmarknadsutskottet
          </note>
          <note>
            Bertil Borglund (mp)
          </note>
          <note>
            suppleant i bostadsutskottet
          </note>
          <note>
            Bertil Borglund (mp)
          </note>
          <note>
            3 § Svar på interpellation 1994/95:100 om forskningens villkor
          </note>
          <note>
            Anf. 1 Utbildningsminister CARL
          </note>
          <note>
            THAM (s)
          </note>
          <note>
            Fru talman! Per Unckel har frågat om mina och regeringens avsikter
            när det gäller långsiktig kunskapsuppbyggnad, avvägningen mellan
            s.k. programstyrd forskning och grundforskning och om forskarutbildningens
            villkor.
          </note>
          <note>
            Jag vill inledningsvis påminna om att Sverige sedan lång tid
            tillbaka satsar mycket stora resurser på forskning och utveckling,
            mer än de flesta andra länder i förhållande till landets BNP.
            Den svenska forskningen har också omvittnat hög kvalitet, och
            svenska forskare är ofta citerade och åberopade i ledande vetenskapliga
            tidskrifter.
          </note>
          <note>
            Under 1980-talet skedde en särskilt viktig förnyelse av högskoleforskningen.
            Antalet forskningsårsverken inom högskolan ökade med ca 50 %,
            samtidigt som de ekonomiska resurserna till högskoleforskningen
            fördubblades. Villkoren för doktoranderna förbättrades avsevärt.
            Forskningen inom data- och elektronikområdet byggdes upp liksom
            inom molekylär- och cellbiologin.
          </note>
          <note>
            Uppbyggnaden av den svenska forskningen har skett under lång
            tid och varit en viktig och medveten del av socialdemokratisk
            regeringspolitik. Fram till den föregående riksdagsmajoritetens
            beslut om inrättandet av s.k. forskningsstiftelser har de forskningspolitiska
            besluten kunnat fattas i relativ partipolitisk enighet, vilket
            har varit en styrka. Per Unckels antydningar i interpellationen,
            att forskningen fick stora resurser först under den föregående
            borgerliga regeringen, är helt grundlösa.
          </note>
          <note>
            Det förra forskningspolitiska beslutet gäller för tre år enligt
            det system som tillämpats. Regeringen har inte haft någon anledning
            att riva upp detta beslut eller förändra dess grundläggande innebörd.
            De besparingar som nu föreslagits riksdagen inom ramen för en
            statsfinansiell sanering av den svenska ekonomin är små och förändrar
            inte relationen mellan grundforskning och sektorsforskning. Minskningen
            av forskningsanslagen under Utbildningsdepartementet motsvarar
            ungefär 1,7 % per år fram t.o.m. 1998. Per
          </note>
          <note>
            Unckels påstående, att dessa besparingar skulle erodera forskningen,
            faller på sin egen orimlighet. De innebär inte heller att forskarutbildningen
            bromsas.
          </note>
          <note>
            Tvärtom förstärker regeringen insatser inom detta område med
            särskild inriktning på att få fram flera kvinnliga forskare.
          </note>
          <note>
            Riksdagen kommer hösten 1996 att ta ställning till den kommande
            forskningspolitiken, och diskussionen fram till beslutet kommer,
            hoppas jag, att bli livlig.
          </note>
          <note>
            Med tanke på det statsfinansiella läget är det inte längre möjligt
            att som hittills skett öka resurserna för den statligt finansierade
            forskningen. Prioriteringen mellan olika ändamål kommer därmed
            att bli svårare och också viktigare.
          </note>
          <note>
            Jag vill i detta sammanhang emellertid redan nu peka på några
            problemområden som enligt min mening kräver särskild uppmärksamhet.
          </note>
          <note>
            Den första frågan gäller samspelet mellan undervisning och forskning
            och framför allt skolans och också högskolans förmåga att främja
            ungdomars intresse för forskning. Olika utvärderingar har visat
            att skolan inte gör tillräckligt för att stimulera ungdomars intresse
            för vetenskap, särskilt naturvetenskap och teknik. Större insatser
            måste göras för att också främja sambandet forskning-utbildning
            inom högskolan och inom högskolans grundutbildning bl.a. genom
            att forskarna i större utsträckning än som nu är vanligt undervisar
            också studenter inom grundutbildningen.
          </note>
          <note>
            Utan god grundutbildning får vi inga goda forskare.
          </note>
          <note>
            Den andra frågan gäller den institutionella struktur som råder
            vid flertalet högskolor. I flera utländska utvärderingar av svensk
            forskning - t.ex. inom kemin nyligen - vitsordas den svenska forskningens
            kvalitet, men samtidigt påtalas revirbevakning och alltför långt
            driven specialisering. Den nuvarande institutionsuppdelningen
            bör, och kan ibland, ifrågasättas, och det bör ske inom högskolorna
            själva i syfte att få fram en mer slagkraftig forskning. Av särskild
            vikt är också ökade forskningsinsatser mellan å ena sidan teknik/naturvetenskap
            och å andra sidan humaniora/samhällsvetenskap.
          </note>
          <note>
            Den tredje frågan - och den är onekligen central -
          </note>
          <note>
            gäller forskningens samhällsrelevans. En betydande del av forskningen
            genereras utifrån forskningens egen dagordning och den rådande
            forskningskulturen.
          </note>
          <note>
            Det är i stor utsträckning forskarna själva som bestämmer om
            sina egna uppgifter. Samtidigt är det klart att det allmänna liksom
            näringslivet också har rätt att ställa krav på att forskningen
            skall vara relevant för samhället och på vår förmåga att med forskningens
            hjälp hantera olika problem - t.ex. på miljöområdet - liksom naturligtvis
            för den ekonomiska utvecklingen. Det finns många goda exempel
            på hur en av samhället stödd forskning - liksom den offentliga
            sektorns inriktning och upphandling - starkt bidragit till framväxten
            av en framgångsrik industri.
          </note>
          <note>
            För framtiden gäller det att stärka detta exempel.
          </note>
          <note>
            Mycken forskning som bedrivs vid svenska universitet och högskolor
            skulle kunna vara av intresse för näringslivet, men det gäller
            att finna bättre former för samverkan. Både näringsliv och offentliga
            arbetsgivare borde i större utsträckning än nu anställa forskare
            eller forskarutbildade personer; bara därigenom kan man ta hem
            och utnyttja aktuell kunskap och nydanande forskning också utifrån.
            Det är också viktigt att erinra om att detta inte bara gäller
            den s.k. högteknologiska industrin. Hela ekonomin blir alltmer
            kunskaps- och forskningsberoende, och behovet av att på ett dynamiskt
            sätt utnyttja forskningsresultat finns inom alla delar av näringslivet
            och samhället i övrigt.
          </note>
          <note>
            En fjärde fråga gäller den europeiska unionen och det europeiska
            forskningssamarbetet. Inom detta samarbete finns stora resurser,
            som innebär goda möjligheter för svensk forskning. Samtidigt bör
            förutsättningslöst studeras vad som bör göras inom ramen för EU-samarbetet
            för att förbättra och avbyråkratisera det och också inom övrigt
            internationellt FoU-
          </note>
          <note>
            samarbete och vad som görs bäst nationellt.
          </note>
          <note>
            I interpellationen uttrycker Per Unckel bekymmer för den framtida
            avvägningen mellan grundforskning och s.k. tillämpad forskning.
            Nu skall det sägas att den gränsdragningen inte alltid är så entydig
            och självklar. Likväl är avvägningen av vikt. Men Per
          </note>
          <note>
            Unckels oro är något senkommen, eftersom han här närmast klagar
            över verkningarna av sin egen politik.
          </note>
          <note>
            Det är inrättandet av forskningsstiftelserna med deras väldiga
            resurser som förryckt avvägningen. Åtskilliga forskare har också
            under senare tid uppmärksammat detta.
          </note>
          <note>
            Om syftet med att använda löntagarfondsmedlen till forskningen
            verkligen hade varit forskningens bästa skulle beslutet ha getts
            en annan form. Medlen kunde då på lämpligt sätt ha förstärkt den
            existerande organisationen med en eller annan modifiering. Men
            det är nu alltmer uppenbart att syftet med forskningsstiftelserna
            i första hand var ideologiskt, nämligen privatisering av offentliga
            resurser och överföring av beslut från demokratiskt valda organ
            till privatpersoner. En ideologiskt dogmatisk politik utan hänsyn
            till följderna leder sällan till goda resultat.
          </note>
          <note type="speaker">
            Anf. 2 PER UNCKEL (m)
          </note>
          <note>
            Fru talman! Jag ber att få tacka utbildningsministern för svaret
            på min interpellation.
          </note>
          <note>
            Som vision för ett litet lands möte med den framtida kunskapen,
            som får allt större betydelse, är svaret ett påfallande påvert
            aktstycke. Carl Tham får ursäkta, men svaret förefaller lämnat
            av en regering och av en utbildningsminister utan något egentligt
            intresse för att söka förstå vad som väntar Sverige på andra sidan
            sekelskiftet.
          </note>
          <note>
            Det saknar också helt engagemang och det personliga och entusiasmerande
            ledarskap som forskningen behöver. Fram träder i stället en kvardröjande
            bitterhet, omvittnad av också många andra, från regeringens och
            Carl Thams sida över att löntagarfonderna har blivit forskningsstiftelser.
            Det är illa för Sverige när forskningsministerns dominerande intresse
            är att på alla sätt söka avveckla forskningsfinansiärer och minska
            forskningens möjligheter att verka.
          </note>
          <note>
            Fru talman! Jag har ett par kommenterar till svaret, rent konkret.
          </note>
          <note>
            Till att börja med berömmer Carl Tham 1980-
          </note>
          <note>
            talets socialdemokrati för en framsynt forskningspolitik. Det
            skall inte förnekas att denna hade sina förtjänster, även om Carl
            Tham tvingas att ta inflationen till hjälp för att få budgeträknestycket
            att gå ihop. Hur det än är med detta hjälper det emellertid föga
            nu när de största neddragningarna av resurser för forskning och
            högre utbildning i modern tid genomförs eller planeras.
          </note>
          <note>
            I utbildningsministerns ekonomiska redovisning glömdes påpassligt
            också nedskärningarna i den akademiska grundutbildningen bort
            liksom indragningarna och de aviserade 1,5 miljarderna från forskningsstiftelserna,
            som Carl Tham tidigare har skrivit brev till dessa om.
          </note>
          <note>
            Låt mig emellertid fråga om den senare glömskan möjligen skulle
            kunna tolkas positivt. Är det möjligen så, att den aviserade neddragningen
            av forskningsmedel, som det tidigare talats om från regeringens
            sida, nu har skrinlagts? I så fall är Carl Tham värd mycket beröm.
          </note>
          <note>
            För det andra gäller det utbildningsministerns utgångspunkter
            för nästa forskningsproposition. En viktig fråga blir att förstärka
            forskningens samhällsrelevans, säger utbildningsministern. Det
            är snabba kast för en utbildningsminister som för mindre än ett
            år sedan underströk grundforskningens betydelse. Talet om relevans,
            i synnerhet i akt och mening att stärka näringslivets konkurrenskraft,
            hade emellertid kunnat få passera om det inte varit för några
            iakttagelser i övrigt, bl.a. i utbildningsministerns svar.
          </note>
          <note>
            Den första iakttagelsen är att relevansen förefaller skola definieras
            politiskt. Kampen mot forskningsstiftelsernas självständighet
            understöder dess värre en sådan tolkning. Med allt allvar vill
            jag understryka att en sådan utveckling leder Sverige åt rakt
            galet håll.
          </note>
          <note>
            Det andra iakttagelsen är att just sådan forskning som utbildningsministern
            säger sig vilja ha mera av, bl.a. till industrins fromma, är just
            sådan forskning som han nu försöker lemlästa genom attackerna
            på de nya forskningsstiftelserna.
          </note>
          <note>
            Den tredje iakttagelsen är att det framstår som en smula kuriöst
            att Carl Tham nu talar för näringsrelevans bara någon månad efter
            det att han nonchalerat samma intresse vid tillsättning av regeringens
            egen forskningsberedning och fått välmotiverad kritik för detta.
            Vet utbildningsministern egentligen på vilket ben han står?
          </note>
          <note>
            Den fjärde iakttagelsen är att den thamska samhällsrelevansen
            inte blir till ett angeläget forskningstillskott, utan att den
            sker på bekostnad av det fria kunskapssökande som trots allt är
            en långsiktig utvecklings yttersta förutsättning. Hur tror utbildningsministern
            att de forskare som Sverige så väl behöver kommer att reagera
            på detta?
          </note>
          <note>
            Regeringen och utbildningsministern skyller nu i något slags
            desperationens tecken grundforskningens bekymmer på den förra
            regeringen. Sanningen som alla känner är ju att den förra regeringen
            t.o.m. ökade stödet till grundforskningen medan den nuvarande
            regeringen minskar den, enligt aviserade planer dessutom i dramatisk
            omfattning. Den förra regeringens förstärkte både den grundläggande
            och den tillämpande forskningen. I det sammelsurium som är den
            nuvarande regeringens forskningspolitik försvagas båda. Jag klagar,
            Carl Tham, på den nuvarande regeringen. Det är den nuvarande regeringen
            som förorsakar de nya och allvarliga obalanserna i forskningen.
          </note>
          <note>
            Fru talman! Jag är djupt orolig över vart den nuvarande regeringens
            forskningspolitik barkar hän. I en tid när framsynthet och upplysning
            blir alltmer centrala lämnar utbildningsministern skakande huvuden
            efter sig närhelst han tar till orda. Den nödvändiga öppna dialogen,
            det samtal som är all vetenskaps kärna och som måste föras också
            mellan forskarsamhälle och regering, förefaller Carl Tham inte
            intresserad av. Av samtalen har det blivit ukaser från en inte
            alltid alldeles upplyst olymp.
          </note>
          <note>
            Den är en farlig utveckling, fru talman, för Sverige. Vårt land
            måste föra en utbildnings- och forskningspolitik som gör det attraktivt,
            utvecklande och stimulerande för de allra bästa att verka här
            hos oss.
          </note>
          <note>
            Den nuvarande regeringen bidrar minst av allt till att skapa
            det klimat som vetenskapliga framsteg kräver.
          </note>
          <note type="speaker">
            Anf. 3 BENGT SILFVERSTRAND (s)
          </note>
          <note>
            Fru talman! Sverige befinner sig internationellt sett i den absoluta
            frontlinjen vad gäller satsning på forskning och utveckling. Från
            mitten av 80-talet minskade visserligen det svenska näringslivets
            forskningsinsatser, men å andra sidan ökade de statliga insatserna
            kraftigt. Sammantaget blev det en viss krympning av den samlade
            forskningsandelen av BNP
          </note>
          <note>
            från ca 3 % till 2,7 %. Men den andelen har sedan återigen ökat.
          </note>
          <note>
            Vår styrka har legat i grundforskningen medan vi inte satsat
            tillräckligt på forskning och utveckling som leder till industriell
            tillämpning. Vi har inte lyckats åstadkomma den produktförnyelse
            som är en förutsättning för en uthållig ekonomisk utveckling.
            Om vi skall kunna genomföra en sådan förnyelse krävs en förstärkning
            av insatserna för forskning och teknikutveckling samt en ökad
            samverkan mellan forskarsamhället och företagen. Här har också
            det svenska näringslivet och företagen ett stort ansvar.
          </note>
          <note>
            För att konkretisera detta synsätt vill jag understryka att den
            kunskapsintensiva sektorn svarat för nästan hela den industriella
            expansionen i Sverige sedan 1980. Mellan 1980 och 1993 ökade sålunda
            förädlingsvärdet inom den kunskapsintensiva industrin i Sverige
            med 40 %, medan positionerna för den kapitalintensiva industrin
            i stort sett var oförändrade.
          </note>
          <note>
            Detta säger egentligen det mesta om dagens och morgondagens utbildningsbehov.
          </note>
          <note>
            Vi kan med ledning av alldeles färska uppgifter konstatera att
            svensk industri just nu satsar mer än någonsin på forskning och
            utveckling. I den absoluta toppen ligger Ericsson och läkemedelsföretag.
            Ericssons FoU-kostnader, dvs. forsknings- och utvecklingskostnader,
            är nu mer än dubbelt så höga som investeringarna i fastigheter,
            maskiner och varor.
          </note>
          <note>
            Drygt 60 % av 1994 års fakturering var produkter som inte fanns
            för tre år sedan. Detta säger också något om vikten av förmåga
            till förnyelse och överlevnad i en föränderlig tid.
          </note>
          <note>
            Den starka expansionen av forskning och högre utbildning i vårt
            land har initierats av socialdemokratiska regeringar, men den
            har i regel kunnat genomföras i bred politisk enighet.
          </note>
          <note>
            Med den borgerliga fyrpartiregeringen och moderaternas inträde
            i Utbildningsdepartementet inleddes emellertid ett systemskifte
            där de ideologiska övertonerna ofta skymde den utbildnings- och
            forskningspolitiska sikten. OECD såg t.ex. avvecklingen av
          </note>
          <note>
            UHÄ, dvs. Universitets- och högskoleämbetet, som en strävan från
            regeringens sida att centralisera vissa beslutsfunktioner till
            Utbildningsdepartementet. Försöken att avveckla FRN - Forskningsrådsnämnden
            -
          </note>
          <note>
            som blivit något av en internationell förebild när det gäller
            kunskapsutveckling och banbrytande insatser inom kvinno- och jämställdhetsforskning
            är ett annat exempel på politisk klåfingrighet som dess bättre
            kunde avvisas.
          </note>
          <note>
            Den stora skadan, vars sviter vi just nu upplever mer påtagligt
            än någonsin, inträffade när Per Unckel och den borgerliga regeringen,
            i stället för att finansiera angelägen forskningsverksamhet över
            statsbudgeten, valde att kraftigt åderlåta pensionssystemet. Beslutet
            att dränera löntagarfonderna och låsa in pensionsmedel i fonder
            skyddade från insyn och demokratisk påverkan genom folkvalda organ
            torde vara unikt i svensk politisk historia. Gör det tankeexperimentet
            att den socialdemokratiska regeringen vid de fem löntagarfondernas
            tillkomst skulle ha valt samma konstruktion, den insynsskyddade
            stiftelsen! Löntagarfonderna avvecklades i själva verket genom
            ett enkelt demokratiskt riksdagsbeslut. Hur folkvalda organ skall
            kunna förfoga över medlen i Unckelstifteslerna är ännu ett olöst
            problem.
          </note>
          <note>
            När nu Per Unckel i ett ambitiöst försök att skyla över sina
            egna tillkortakommanden inom forskningspolitiken tillämpar metoden
            anfall är bästa försvar, så hugger han ändå i sten. Svaret på
            hans frustration och oro över utvecklingen finns nämligen i hans
            egen interpellation. När han hänvisar till forskningsrådens uppvaktning
            i utbildningsutskottet den 16 mars fångar han problemet i hela
            dess vidd, ty det är just tillkomsten av forskningsstiftelserna
            och i viss mån utvidgningen av EU:s ramprogram för forskning som
            förskjutit balansen mellan resurser för forskningsprogram och
            resurser för fri grundforskning, till den senares nackdel.
          </note>
          <note>
            Medan det tidigare möjligen rådde en viss snedbalans åt det andra
            hållet, dvs. för litet tillämpad forskning, är förhållandet nu
            det motsatta, att vi är på väg in i en situation som riskerar
            att allvarligt urholka grundforskningen. För detta bär Per Unckel
            och hans tidigare borgerliga regering ett stort och avgörande
            ansvar.
          </note>
          <note>
            Per Unckel har alltså lyckats med de, såvitt jag vet, hittills
            oöverträffade bedrifterna att besvara sin egen interpellation
            och att i en väl vald formulering i praktiken ta på sig ansvaret
            för den snedvridning i fördelningen av forskningsresurser som
            vi just nu upplever.
          </note>
          <note>
            Anf. 4 Utbildningsminister CARL
          </note>
          <note>
            THAM (s)
          </note>
          <note>
            Fru talman! Jag måste säga att jag tycker att det är något krampaktigt
            över Per Unckels upphetsade angrepp i alla tänkbara riktningar.
            Jag kan inte se annat än att det bakom detta ligger någon sorts
            behov av att glorifiera sin egen tid som forskningsminister -
            en visserligen mänsklig men likväl inte särskilt trovärdig hållning.
          </note>
          <note>
            Det oerhörda ras för forskningen, som Per Unckel talar om, vilket
            nu skulle ha inträffat, är bara hämtat från hans egen fantasi
            liksom för övrigt den oerhörda uppbyggnad som skulle ha skett
            under hans egen period. Jag kan inte heller finna att Per Unckel,
            vare sig som tidigare minister eller nu i sin interpellation eller
            i sitt svar på mitt svar, reser några mer grundläggande frågor
            rörande forskningens prioritering. Det är mer fråga om allmänna
            uttalanden om behovet av ledarskap och liknande som jag förmodar
            att Per
          </note>
          <note>
            Unckel själv anser att han utövar.
          </note>
          <note>
            Men det tycks som om Per Unckel egentligen inte är intresserad
            av de frågeställningar som den forskningspolitiska debatten måste
            handla om. Uppenbarligen är han helt ointresserad av frågan om
            vi verkligen får ut ett resultat och en nytta av de stora satsningar
            som vi gör när det gäller forskningen. Det finner jag tämligen
            uppseendeväckande.
          </note>
          <note>
            Det är ju visserligen sant att Per Unckel tillhörde en regering
            som i alla fall under sina senaste regeringsår inte brydde sig
            om statsfinanserna. Men nu måste jag väl ändå föreställa mig att
            Per Unckel är medveten om att det krävs besparingar och att vi
            inte kan räkna med starka ökningar i framtiden när det gäller
            forskningsinsatserna. Vi måste se till att de satsningar som görs
            utnyttjas så väl som möjligt.
          </note>
          <note>
            Det är också uppenbart att en betydande del av forskningen, nu
            liksom tidigare, måste vara inriktad med bestämning av forskarna
            själv anser vara forskningsuppgifterna, med hänsyn tagen till
            forskningsfrontens utveckling. Det förhindrar inte på något sätt
            att vi också måste ställa oss frågan hur vi skall nyttiggöra forskningsresultat.
            Det gäller förvisso i såväl näringslivet som samhället i övrigt.
            Det innebär heller icke att det nödvändigtvis är mindre grundforskning
            som efterfrågas, eftersom grundforskningen är viktig för den tillämpade
            verksamheten. Också när det gäller grundforskningen är det uppenbart
            att det finns frågor som måste ställas.
          </note>
          <note>
            Det har ju bl.a. belysts av händelseutvecklingen inom det medicinska
            forskningsområdet samt också de diskussioner som aktualiserats
            med anledning av vad som hänt i Medicinska forskningsrådet. Det
            är ju ett bra exempel på ett område där det måste ställas frågor
            om hur man skall utnyttja forskningsresurserna.
          </note>
          <note>
            Jag kommer också att på lämpligt sätt pröva prioriteringarna
            inom detta område.
          </note>
          <note>
            Slutligen är det uppenbart att Per Unckel nu liksom tidigare
            inte riktigt kan förstå vad som är själva huvudfrågan när det
            gäller forskningsstiftelserna.
          </note>
          <note>
            Detta är ju så mycket mer märkligt som han ju själv i konstitutionsutskottet
            nyligen klargjorde att syftet med dessa stiftelser var ideologiskt.
            Man skulle inrätta forskningsstiftelser, enligt hans eget uttalande,
            bortom demokratisk kontroll.
          </note>
          <note>
            Fru talman! Jag tycker att de fåtal riksdagsmän som eventuellt
            avlyssnar detta skall begrunda denna formulering.
          </note>
          <note>
            Det handlar alltså om att föra över löntagarnas pensionspengar
            till stiftelser utom demokratisk kontroll - låsa in pengarna där
            - och dessutom att i några fall tillsätta moderata politiker som
            ordförande. Det handlar dessutom om att garantera den moderata
            kontinuiteten genom att låta styrelsen utse sina egna efterträdare.
            Enligt min uppfattning handlar det alltså om en rent ideologisk
            konstruktion som för det första vittnar om förakt för de demokratiska
            spelreglerna men som för det andra ingalunda kommer att vara till
            nytta för forskningen. Det har ju också den senare debatten mycket
            tydligt belyst.
          </note>
          <note type="speaker">
            Anf. 5 PER UNCKEL (m)
          </note>
          <note>
            Fru talman! Får jag först till utrikesministerns sekundant, riksdagsmannen
            Silfverstrand, bara nöja mig med kommentaren att problemet med
            grundforskningen är att den nuvarande regeringen dels har minskat
            anslagen till den, dels har aviserat nya indragningar. Den förra
            regeringens balanserade politik för forskningen innebar att man
            satsade på båda. Nog till riksdagsmannen Silfverstrand.
          </note>
          <note>
            Till utbildningsministern: Jag ställde frågan om man möjligen
            kunde tolka glömskan av aviseringen om att dra in 1,5 miljarder
            kronor från i huvudsak
          </note>
          <note>
            Grundforskningsrådet till avdelningen som att detta förslag är
            skrinlagt. Kan utbildningsministern återkomma i ett kommande inlägg
            för att ge besked på den punkten? I så fall skulle han göra någonting
            substantiellt och viktigt som skulle kunna ge betydande injektioner
            till det svenska forskningssamhället.
          </note>
          <note>
            Utbildningsministern säger att jag inte är intresserad av att
            diskutera forskningsprioriteringar. Då känner nog utbildningsministern
            mig dåligt. Hela det svenska forskarsamhället är intresserat av
            att göra det.
          </note>
          <note>
            Problemet är emellertid att de i den dialog som de vill föra
            möter en utbildningsminister som inte förefaller vara intresserad
            av att föra den med dem utan förefaller låst i något slags vendetta
            mot de gamla forskningsstiftelserna och som är fixerad vid att
            man nu skall leverera besparingar på ett forskningsområde, som
            åtminstone jag anser att forskningsministern borde slåss för att
            slippa.
          </note>
          <note>
            Det finns, Carl Tham, ingen naturlag som säger att det, när ett
            land befinner sig i ekonomisk kris, är på kunskapssuppbyggnaden
            som man skall spara. Tvärtom talar starka skäl för att det i just
            sådana situationer är kunskapsuppbyggnaden som måste gå först.
            På denna punkt menar jag att Carl Tham och hans regering skändligen
            har misslyckats i värnandet av de centrala värden som behövs efter
            krisen.
          </note>
          <note>
            I fråga om relevansen, eller snarare hur vi skall använda våra
            forskningsresultat, är jag mer än intresserad av att föra en dialog.
            Den regering som jag satt i föreslog och genomförde en lång rad
            olika insatser för att främja detta.
          </note>
          <note>
            Får jag fråga vari, förutom att nonchalera just näringslivets
            intressen av att få insteg i forskningsberedningen, Carl Tham
            har bidragit till denna uppgift?
          </note>
          <note>
            Slutligen, fru talman, bortom kontroll skall viss forskningsfinansiering
            ligga. Ja, det är precis på den punkten en socialdemokratisk,
            eller får jag säga en socialistisk, samhällsanalys skiljer sig
            från en liberal.
          </note>
          <note>
            Inte ens statens politiker skall kontrollera precis allting i
            ett öppet och fritt samhälle.
          </note>
          <note type="speaker">
            Anf. 6 BENGT SILFVERSTRAND (s)
          </note>
          <note>
            Fru talman! Jag förstår att Per Unckel så snabbt vill komma förbi
            det som han betraktar som historia.
          </note>
          <note>
            Men denna historia kastar en kraftig slagskugga över forskningens
            nuvarande villkor, därför att de beslut som är fattade gör det
            omöjligt för samhällsvalda organ och för Sveriges riksdag att
            fördela de forskningsresurser som totalt sett finns, på det sätt
            som ju också Per Unckel i vissa stunder tycker att vi borde göra,
            nämligen att satsa mer på vissa områden, exempelvis grundforskningen.
            Han uttrycker i sin interpellation oro över den utveckling som
            han själv starkt bidragit till.
          </note>
          <note>
            Detta är, Per Unckel, bakgrunden till att jag i dag har tagit
            till orda. Jag har kunnat följa hela denna utveckling och vet
            också hur forskarna och högskolorna själva såg på dessa reformer.
            Det är viktigt att friska upp minnet av detta. Man gick ut till
            samtliga universitet och högskolor för att försöka få till stånd
            en universalreform och omvandla universitet och högskolor till
            stiftelser. Intresset var minst sagt klent.
          </note>
          <note>
            Det handlade slutligen om att tre blev aktuella, och det var
            två som fick detta tvivelaktiga nöje.
          </note>
          <note>
            Man ville exempelvis från Chalmers tekniska högskola få ökade
            frihetskrav tillgodosedda genom vissa fortsatta avvecklingar och
            även genom vissa förenklingar i högskolelag och högskoleförordning.
            Man fick dock inte detta, utan villkoret för den höjda frihetsgraden
            var att man omvandlades till en insynsskyddad stiftelse.
          </note>
          <note>
            Den slutsats som vi kan dra är alltså, Per Unckel, att det var
            fråga om ett ideologiskt projekt. Det fanns ingen förankring för
            det ute i högskolevärlden.
          </note>
          <note>
            Det fanns också möjlighet till kompromisser när det gällde användningen
            av löntagarfondernas pengar.
          </note>
          <note>
            Det fanns en preliminär uppgörelse om att man skulle diskutera
            sig fram till en lösning. Per Unckel vet att det fanns en beredvillighet
            från socialdemokraternas sida att avsätta delar av de här resurserna
            för forskningsändamål.
          </note>
          <note>
            Slutsatsen är att det i dag totalt sett finns resurser i det
            svenska samhället för en kraftfull satsning både på grundforskning
            och på tillämpad forskning. Sådana är inlagda i statsbudgeten
            och finns i forskningsstiftelserna. Dilemmat är att Per Unckel
            har skapat ett system där demokratiska organ i form av Sveriges
            riksdag och regering inte förfogar över möjligheterna att göra
            den fördelning som alla ytterst är överens om att vi borde ha.
          </note>
          <note>
            Anf. 7 Utbildningsminister CARL
          </note>
          <note>
            THAM (s)
          </note>
          <note>
            Fru talman! Som jag sade i mitt svar motsvarar de besparingar
            som görs från Utbildningsdepartementets sida på forskningsområdet
            1,7 %. Det är inte några hisnande besparingar i det statsfinansiella
            läge som vi nu befinner oss. Det finns också en strategi när det
            gäller de totala besparingarna. Vi anser att det i detta läge
            är oerhört viktigt att satsa också på den grundläggande utbildningen
            i samhället.
          </note>
          <note>
            Jag har ofta hört Per Unckel tala om behovet av spjutspetsar,
            och det kan nog finnas ett sådant behov, men det måste också finnas
            någon som håller i spjutskaftet. Annars har man inte mycket nytta
            av spetsen.
          </note>
          <note>
            Det är det som vi menar är viktigt både när det gäller den grundläggande
            utbildningen och högskoleutbildningen. Därför har vi satsat på
            att i det här läget, bl.a.
          </note>
          <note>
            med insatser via arbetsmarknadspolitiken, förbättra den allmänna
            kunskapsnivån i samhället. Det är också på det sättet som vi har
            gjort våra prioriteringar.
          </note>
          <note>
            Nu talar Per Unckel om att den föregående regeringen, som han
            mänskligt och naturligt nog oavbrutet glorifierar, skulle ha åstadkommit
            en balanserad politik i forskningshänseende. Men det är ju precis
            motsatsen som är fallet. Genom inrättandet av forskningsstiftelserna
            blev i själva verket hela det forskningsfinansiella systemet i
            högsta grad obalanserat.
          </note>
          <note>
            Och vad mera är: Ansvaret för beslutet om detta lades i praktiken
            i händerna på privata personer, förvisso säkerligen förträffliga,
            men ändå likväl utan möjlighet till en klok samordning med den
            statliga forskningspolitiken i övrigt.
          </note>
          <note>
            Själva syftet var att få verksamheten bortom demokratisk kontroll
            eller, som Per Unckel också har uttryckt det, att få till stånd
            en privatisering av en del av staten - dessutom en privatisering
            av vad som i praktiken var löntagarnas pengar - att läggas i händerna
            på stiftelser vars konstruktion skulle bli svåråtkomlig för framtida
            riksdagsmajoriteter.
          </note>
          <note>
            Nu frågar Per Unckel hur det går med de aviserade besparingarna
            med anledning av forskningsstiftelserna. Låt mig först säga att
            jag aldrig har sagt att en besparing på upp till 1 500 miljoner
            kronor skulle göras vid forskningsfördelningen. Det var en sifferuppgift
            som illustrerade hur stor avkastningen skulle kunna förväntas
            bli från dessa stiftelser.
          </note>
          <note>
            Jag är inte nu beredd att göra något ytterligare klarläggande
            i denna fråga. Regeringen kommer förhoppningsvis före sommaruppehållet
            att klargöra vilken politik vi avser att föra när det gäller forskningsstiftelserna.
            Något mer finns inte att säga i den frågan i dag. Jag vill emellertid
            understryka att vårt intresse är tvåfalt. Det ena målet är att
            se till att vi får en stark och välutvecklad forskning, och det
            förutsätter, oavsett hur man hanterar stiftelserna, klara prioriteringar.
            Det är påfallande att Per Unckel inte är särskilt intresserad
            av att diskutera detta, lika litet som han intresserad av att
            diskutera andra för forskningen grundläggande frågor, som t.ex.
            betydelsen av att få fram flera kvinnliga forskare eller avvägningen
            mellan de olika institutionerna och hur man skall komma till rätta
            med den uppenbara revirbevakning som finns i svensk forskning
            i dag.
          </note>
          <note>
            Det andra målet för regeringens politik är att få till stånd
            en hantering av den samlade offentliga forskningsfinansieringen,
            dvs. den forskningfinansiering som ytterst är bekostad av allmänna
            medel, så att det sker en samordning och en rimlig avvägning mellan
            de ändamål som forskningsstiftelserna skall främja och annan forskning.
          </note>
          <note type="speaker">
            Anf. 8 PER UNCKEL (m)
          </note>
          <note>
            Fru talman! Först några ord till sekundanten. Han sade att jag
            snabbt ville komma förbi hans frågor. Det var en mycket enkel
            orsak till det, fru talman. Han hade inget nytt att tillföra utöver
            det som han har sagt i denna kammare de senaste fyra åren.
          </note>
          <note>
            Skälet till att vi i dag har en obalans i forskningsfinansieringen
            är att den nuvarande regeringen bantar ned grundforskningen. Carl
            Tham säger att han har sparat 1,7 % på forskningen så här långt.
            Ja, det är sant. Dessutom har han sparat en god portion på den
            akademiska grundutbildningen, vilket leder till att de institutioner
            som har att utföra forskningen har lemlästats också i det andra
            benet.
          </note>
          <note>
            Han har dessutom sänt brev till de forskningsstiftelser som han
            så högljutt kritiserar, icke för att meddela någon allmän upplysning
            om avkastningsvolymen utan för att säga följande: Det är regeringens
            önskemål att sammanlagt minst 1,5 miljarder kronor avsätts under
            perioden t.o.m. 1998 för sådan verksamhet som i dag finansieras
            av statliga forskningsmyndigheter.
          </note>
          <note>
            Man måste vara född på andra sidan månen, fru talman, om man
            skall tolka detta på annat sätt än att
          </note>
          <note>
            1,5 miljarder avses bli indragna av de forskningsmedel som staten
            i dag betalar ut. 1,5 miljarder är uppemot 10 % av de forskningsmedel
            på marginalen som först och främst grundforskningsråden disponerar.
            Det är, Carl Tham, en dramatisk försämring av Sveriges forskningspotential.
          </note>
          <note>
            Carl Tham återkommer till ett tema som socialdemokratin har drivit
            under många herrans år, nämligen att löntagarfonderna skulle på
            något sätt vara löntagarnas pensionspengar. Carl Tham, som har
            varit med - dock från ett annat parti - i löntagarfondsdebattens
            allra mest ursprungliga fas, vet mer än väl varifrån pengarna
            kommer. Det är företagen som har betalat in dem. Det är företagen
            som har tvingats att för sin egen socialiserings skull avsätta
            dessa resurser.
          </note>
          <note>
            Vad riksdagsmajoriteten gjorde för några år sedan var att sätta
            dessa pengar i en användning som skulle kunna gynna bl.a. Sveriges
            långsiktiga företagsutveckling. Det är den politiken som Carl
            Tham uppenbarligen inte kan acceptera. Han vidhåller i dag frenetiskt
            att det är hans främsta uppgift att bekämpa detta, och jag beklagar
            den bedömningen, Carl Tham.
          </note>
          <note>
            Utbildningsministern utgör i dag ett dåligt föredöme för det
            forskarsamhälle som vill ha ledning, inspiration och utmaningar.
          </note>
          <note>
            Min rekommendation till regeringen är att lägga fortsätta besparingar
            på kunskapsuppbyggnaden åt sidan. Öppna därmed för en god dialog
            med andra partier och med forskarsamhället om inriktningen av
            den svenska forskningspolitiken på sikt! Då har Carl
          </note>
          <note>
            Tham förutsättningar att bidra konstruktivt till det svenska
            samhällets utveckling i stället för att bara vara destruktiv och
            bryta ned sådant som människor vill skapa.
          </note>
          <note type="speaker">
            Anf. 9 BENGT SILFVERSTRAND (s)
          </note>
          <note>
            Fru talman! Först vill jag rätta till ett sakfel som
          </note>
          <note>
            Per Unckel gjorde sig skyldig till.
          </note>
          <note>
            Löntagarfondspengarna har påverkat löneutrymmet. Det är löntagarna
            som har avstått i löneutrymme så att pengar skulle kunna sättas
            i pensionsfonder.
          </note>
          <note>
            Löntagarfondspengarna tillhörde till sista kronan pensionssystemet
            innan fonderna avvecklades.
          </note>
          <note>
            Man kan uppskatta de medel som forskningsstiftelserna förfogar
            över till ungefär 17 miljarder, varav drygt 1,5 miljarder beräknas
            delas ut fram till den siste december 1998. Enkel matematik -
            en addition eller sammanläggning av dessa resurser med de resurser
            som fördelas över statsbudgeten - visar vad jag har sagt tidigare,
            dvs. att det sammantaget finns starka forskningsresurser i det
            svenska samhället. Det vill
          </note>
          <note>
            Per Unckel tydligen inte diskutera. Obalansen och svårigheten
            för oss att fördela dem efter de prioriteringar som vi helst skulle
            vilja göra - det har Per
          </note>
          <note>
            Unckel inte förnekat - beror på att vi inte kommer åt medlen
            med demokratiska beslut.
          </note>
          <note>
            Det var dessa farhågor som forskningsråden uttalade vid den utfrågning
            som utskottet gjorde den 16
          </note>
          <note>
            mars, där jag råkade vara med. Det är möjligt att Per
          </note>
          <note>
            Unckel bygger sina uppgifter på den sekundant som han har i detta
            utskott. Så var det i alla fall. Forskningsråden är oroade, och
            det beror på tillkomsten av forskningsstiftelserna och inte på
            någon njugg inställning till forskning och grundforskning från
            socialdemokratins sida.
          </note>
          <note>
            Den svenska högskolan skall enligt vår uppfattning vara en självständig
            kunskapssökande och kunskapsförmedlande organisation, verksam
            i det demokratiska samhällets mitt. Forskning och dess resultat
            är en av de mest samhällsförändrande krafterna. Det blir allt
            kortare tidsrymd mellan det att nya upptäckter görs och nya samband
            konstateras till det att de gjorda iakttagelserna påverkar våra
            samhällen, våra arbetsplatser och våra enskilda liv.
          </note>
          <note>
            Därför är inflytandet över forskningen och dess resultat och
            insynen i denna verksamhet av största betydelse för alla medborgare
            i vårt samhälle och därmed även för tilltron till vår demokrati.
          </note>
          <note>
            Den svenska högskolan måste ha denna självständighet, och vi
            måste se till att vi kan fatta demokratiska beslut om inriktningen
            och fördelningen av dessa resurser.
          </note>
          <note>
            Jag har vid upprepade tillfällen i debatter här genom åren ställt
            den avgörande frågan till Per Unckel och skall göra det ännu en
            gång. Han har tidigare inte svarat. Vem skall enligt Moderaternas
            och Per
          </note>
          <note>
            Unckels uppfattning ha makten över kunskapens villkor? Skall
            det vara Sveriges riksdag, eller skall det vara privata forskningsstiftelser
            som fördelar resurserna och bestämmer inriktning och utveckling
            av det svenska samhället?
          </note>
          <note>
            Anf. 10 Utbildningsminister CARL
          </note>
          <note>
            THAM (s)
          </note>
          <note>
            Fru talman! Per Unckel fäktar förvisso vidare med ett ymnigt
            ordförråd. Nu är också enligt hans bedömning den svenska forskningen
            "lemlästad". Jag måste säga att det tyder på att Per Unckel har
            föga insikt om ordens valör i förhållande till verkligheten.
          </note>
          <note>
            I själva verket befinner sig den svenska forskningen i högönsklig
            välmåga. Men också i forskningen måste man diskutera prioriteringar.
            Också det allmänna, som finansierar forskningen, måste gå in i
            en sådan prioriteringsdiskussion.
          </note>
          <note>
            Det är viktigt av det skälet att vi också vill ha ett utbyte
            av forskningen. Det gäller inte bara inom det industriella området,
            vilket är självklart, utan också inom en lång rad andra samhällsområden.
            Därför måste det föras en diskussion om dessa prioriteringar.
          </note>
          <note>
            Per Unckel säger att han är beredd att delta i en sådan diskussion.
            Det är mycket bra! Jag ser fram emot det.
          </note>
          <note>
            Som jag sade inledningsvis i mitt svar kunde svensk forskningspolitik
            tidigare beslutas i relativ politisk enighet. Det är förvisso
            min förhoppning att så skall kunna ske också i framtiden.
          </note>
          <note>
            Orsaken till att det nu råder en politisk motsättning, i varje
            fall mellan regeringen och socialdemokratin å ena sidan och Per
            Unckel å den andra sidan, är dels uppenbarligen Per Unckels behov
            av att utmåla sin egen regeringstid oerhört glorifierande - det
            kanske är det viktigaste skälet - dels självfallet inrättandet
            av stiftelserna. Stiftelserna är både forskningspolitiskt och
            demokratiskt ett problem.
          </note>
          <note>
            Per Unckel för in diskussionen på löntagarfonderna. Jag vill
            på nytt påminna om det Per Unckel flera gånger har påpekat: Det
            gällde för den dåvarande borgerliga regeringen att infria det
            väljarmandat man fick, nämligen att avveckla löntagarfonderna,
            när man tillträdde hösten 1991. Per Unckel har många gånger sagt
            att det var angeläget att respektera det mandatet.
          </note>
          <note>
            Jag kan förstå det.
          </note>
          <note>
            Det är just precis detta som diskussionen gäller.
          </note>
          <note>
            Det socialdemokratiska partiet här i riksdagen gick emot inrättandet
            av forskningsstiftelser av skäl som då angavs. Det klargjordes
            också i valrörelsen. Men forskningsstiftelserna har givits en
            sådan form att denna regeringen inte kan infria det mandat som
            väljarna gav regeringen i detta specifika avseende.
          </note>
          <note>
            Det är det som är den demokratiska kärnfrågan.
          </note>
          <note>
            Det är det som Per Unckel ständigt väjer för eftersom han vet
            att det i grunden är oacceptabelt att på detta sätt omyndigförklara
            väljarkåren.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1994/95:116 om kunskapsutbyte inom
            Östersjöområdet
          </note>
          <note>
            Anf. 11 Utbildningsminister CARL
          </note>
          <note>
            THAM (s)
          </note>
          <note>
            Fru talman! Dan Ericsson har ställt tre frågor till mig angående
            samarbetet mellan länderna i Östersjöområdet. Frågorna gäller
            om och i så fall på vilket sätt jag stöder de idéer och det arbete
            som pågår på olika håll som söker påverka EU att utarbeta en Östersjöpolitik,
            om jag är beredd att närmare utreda frågan om en Östersjöakademi
            och om jag är beredd att verka för att EU:s strukturfonder utnyttjas
            för ett kraftfullare och mer kreativt stöd för regionalpolitiska
            projekt.
          </note>
          <note>
            I propositionen 1994/95:160 angående Sveriges samarbete med Central-
            och Östeuropa föreslår regeringen ett nytt program för Sveriges
            samarbete med
          </note>
          <note>
            Central- och Östeuropa. Där deklarerar regeringen sin avsikt
            att arbeta för att EU:s östsamarbetsprogram ägnar ökad uppmärksamhet
            åt Östersjöregionen. Där anger regeringen även riktlinjer till
            den nya biståndsmyndighet som regeringen föreslår skall bildas
            och inom vilken organiseras en särskild avdelning med samlat ansvar
            för samarbetet med Central- och Östeuropa.
          </note>
          <note>
            För att främja politiskt samarbete och ge stöd till olika samarbetsformer
            mellan länderna i Östersjöregionen samt EU-kommissionen bildades
            också 1992
          </note>
          <note>
            Östersjörådet.
          </note>
          <note>
            Dan Ericsson har i en motion till riksdagen med anledning av
            budgetpropositionen, som jag nyss citerade, föreslagit bildandet
            av en Östersjöakademi kopplad till Linköpings universitet. Frågan
            har alltså behandlats av utbildningsutskottet. Utskottet har med
            anledning av motionen uttalat att universitet och högskolor enligt
            nu gällande högskoleförordning har frihet att själva besluta om
            inriktning och organisation av verksamhet och inrättandet av institut,
            centra o.d.
          </note>
          <note>
            Jag instämmer härvidlag i utskottets utttalande.
          </note>
          <note>
            Jag kan för övrigt konstatera att väl utvecklat samarbete av
            det slag som efterlyses av Dan Ericsson redan finns vid ett antal
            universitet och högskolor. Jag är därför inte beredd att utreda
            förslaget om en Östersjöakademi.
          </note>
          <note>
            Den slutliga användningen av de medel som tilldelas Sverige från
            EU:s strukturfonder kommer att avgöras genom beslut av de olika
            aktörer som fått ansvaret för fördelning av medlen. Jag har som
            utbildningsminister därför inga möjligheter, och skall inte heller
            ha några möjliheter, att påverka fördelningen på projektnivå.
            Jag har emellertid klart uttryckt min önskan att fördelningen
            av dessa medel samordnas med den nationella politiken på området.
          </note>
          <note type="speaker">
            Anf. 12 DAN ERICSSON (kds)
          </note>
          <note>
            Fru talman! Jag vill börja med att tacka utbildningsministern
            för interpellationssvaret. Bakgrunden till interpellationen är
            att jag anser det helt nödvändigt att vi får en ny tyngdpunkt
            i Östersjöområdet - en tyngdpunkt för utbildning och utveckling.
            När nu utvecklingsarbetet kommit i gång på en rad områden i
          </note>
          <note>
            Östersjöområdet måste vi i Sverige ha såväl visioner som handlingskraft
            för att nå resultat på det här området.
          </note>
          <note>
            Flera program, bl.a. Interreg II, Adapt och SME
          </note>
          <note>
            kopplade till EU:s strukturfonder, syftar till aktiv kunskapsöverföring
            och samverkan mellan institutioner, universitet, organisationer
            och företag för interregional utveckling över nationsgränserna.
          </note>
          <note>
            Andra EU-program, Tempus, arbetar med att förändra och utveckla
            den högre utbildningen i Östeuropa, bl.a. inom områdena logistik,
            kommunikation, infrastruktur och ekonomi. Flera organisationer,
            statliga institutioner och verk samt universitet arbetar i dag
            var och en med olika projekt kopplade till kunskapsöverföring
            inom Östersjöområdet utan något organiserat gemensamt kunskapscentrum
            för bl.a.
          </note>
          <note>
            projektledning.
          </note>
          <note>
            Fru talman! Som ministern påpekar har jag tidigare pekat på möjligheten
            till ett sådant centrum i form av en Östersjöakademi lokaliserad
            till Norrköping.
          </note>
          <note>
            Jag har ställt mina interpellationsfrågor till ministern med
            anledning av EU-kommissionens relativt färska beslut om Interreg
            och Östersjöområdet. Vad får jag då för svar?
          </note>
          <note>
            Det är tre frågor, och med anledning av den första säger ministern
            att han stöder arbetet med och söker påverka EU:s utarbetande
            av en Östersjöpolitik. Men svaret är ju nästan god dag yxskaft.
            Ministern hänvisar till en proposition och talar om att det finns
            ett
          </note>
          <note>
            Östersjöråd. Men det är ju inga större nyheter, Carl
          </note>
          <note>
            Tham.
          </note>
          <note>
            Men ministern känner kanske inte till att utredningen inför propositionen
            om samarbete med Central- och Östeuropa inte behandlade Utbildningsdepartementets
            område och anslag. Det skulle vara intressant, inte bara för mig
            utan för alla dem som aktivt arbetar med att driva på ett utbildnings-
            och utvecklingsarbete i Östersjöregionen, att nu få veta vilka
            aktiva insatser utbildningsministern gjort visavi
          </note>
          <note>
            EU för en politik kring nödvändigheten av ett program för förstärkt
            kunskapsöverföring till andra sidan
          </note>
          <note>
            Östersjön. Jag skulle vilja ha en redovisning av detta.
          </note>
          <note>
            Om jag inte kan få en sådan är det ett svar som är talande nog
            för regerings handlingskraft på det här området.
          </note>
          <note>
            Fru talman! Den andra frågan handlar om Östersjöakademin. På
            min fråga om ministern kunde tänka sig att titta närmare på tanken
            om en Östersjöakademi för att samordna utbildnings- och utvecklingsarbetet
            i
          </note>
          <note>
            Östersjöområdet är svaret uppenbarligen nej. Jag beklagar det
            och tar det faktiskt som intäkt på att regeringen inte förmår
            se visionerna och möjligheterna med Östersjöregionens utveckling.
            På något sätt gillar man läget och arbetar inte aktivt för att
            nå centrala målsättningar.
          </note>
          <note>
            Tanken med en Östersjöakademi i Norrköping är inte tagen ur luften.
            Den tar sikte på att dra nytta av att flera kompetenta statliga
            verk, institutioner och universitet finns lokaliserade i Norrköping-
          </note>
          <note>
            Linköpingsområdet där särskilt eftersträvade kunskaper för Östersjöområdet
            kan ställas till förfogande på ett organiserat sätt.
          </note>
          <note>
            Kunskapsutbytet bör naturligtvis vara dubbelriktat. Länderna
            på andra sidan Östersjön är ju våra framtida viktiga handelspartner.
            De behöver fungerande infrastruktur och transportsystem. Här handlar
            det om att ta initiativ och visa handlingskraft för att vi skall
            få en viktig svensk tyngdpunkt i Östersjösamarbetet. Jag ser faktiskt
            Norrköpingsregionen som en möjlig sådan tyngdpunkt. Min fråga
            här är om inte utbildningsministern ser vilka möjligheter detta
            ger för framtiden. Detta är i hög grad en investering för framtiden.
          </note>
          <note>
            På min tredje fråga om ministern är beredd att driva på för att
            EU:s strukturfonder skall riktas till regionprojekt som Östersjöområdet
            är svaret närmast en gäspning. Det är alarmerande om den inställningen
            är legio i regeringen.
          </note>
          <note>
            EU:s Interreg II-program hänvisar till kunskapsöverföring mellan
            de högre utbildningarna, t.ex.
          </note>
          <note>
            universitet för transporter, infrastruktur och kommunikation.
            Det är detta min interpellation ytterst handlar om. Vad gör då
            ministern för att vi skall få ta del av resurser för denna kunskapsöverföring
            i Östersjöregionen? Görs det något aktivt? Eller är det så, fru
            talman, som beskrivs i en artikel i Svenska Dagbladet den 29 mars?
          </note>
          <note>
            Där skrevs det att en grupp regionala entusiaster i flera år
            drivit åsikten att man borde få till en fungerande sammanhängande
            region av Östersjöområdet.
          </note>
          <note>
            Där står: "Europaminister Mats Hellström tycktes tagen på sängen
            när han --- påmindes om att det nu finns en konkret chans för
            svenska regeringen att göra en insats."
          </note>
          <note>
            Hur är det med utbildningsministern? Har han tagit sig ur sängen
            när det gäller den här frågan?
          </note>
          <note>
            Anf. 13 Utbildningsminister CARL
          </note>
          <note>
            THAM (s)
          </note>
          <note>
            Fru talman! Dan Ericsson klagar över att det inte finns några
            nyheter i mitt interpellationssvar. Det är helt riktigt, fru talman.
            Här finns inga nyheter av det enkla skälet att Dan Ericsson i
            sin interpellation strängt taget bara upprepar det som han har
            framfört tidigare i en motion. Den behandlas att riksdagens utbildningsutskott.
            Då kommer den rimligen också att behandlas i debatter senare i
            riksdagen. Det finns ingenting att tillägga till det som har sagts
            i denna fråga från bl.a. utbildningsutskottet. Det är välkända
            synpunkter just därför att de redan har bemötts.
          </note>
          <note>
            I en propositionen har regeringen också klargjort hur den vill
            se programmet för samarbetet med Central- och Östeuropa. Där framgår
            också att ansvaret för detta kommer att ligga inom Utrikesdepartementet
            och inom ramen för det bistånd som skall bedrivas av den nya biståndsmyndigheten.
            Där framgår också riktlinjerna för detta. Regeringen har självfallet
            inget att tillägga utöver sin egen proposition. Det är bara att
            läsa den. Det kan man göra både i och utanför sängen.
          </note>
          <note>
            Sedan vill jag bara tillägga att jag har en ganska betydande
            erfarenhet när det gäller projektsamarbete som mångårig chef för
            SIDA. Det är ofta man stöter på tanken att ett sådant skulle bli
            bättre genom att man, som det heter, samordnar detta till en institution
            som skall se till att projekten löper i varandra. Det låter bra,
            men i praktiken är det sällan en särskilt bra form.
          </note>
          <note>
            Jag vill inte säga att det är något fel med en Östersjöakademi.
            Jag har bara sagt att i så fall måste universiteten och högskolorna
            själva bestämma detta i enlighet med den förordning som reglerar
            universitetens och högskolornas verksamhet. Här finns faktiskt
            lag och ordning. Det kan inte regeringen eller jag plötsligt ändra
            på. Inte heller riksdagen har för avsikt att ändra på det. Det
            är universiteten och högskolorna som i så fall får ta ställning
            till detta.
          </note>
          <note>
            Men jag är ganska skeptiskt till att en sådan eventuell akademi
            skulle kunna bli en institution som skulle samordna allt vårt
            samarbete med Central- och
          </note>
          <note>
            Östeuropa. Det visar sig också av erfarenheterna att det löper
            bäst om man engagerar olika institutioner, särskilt på den högre
            utbildningens område, som söker egna kontakter och etablerar egna
            samband, och självfallet även tar ansvaret för dem.
          </note>
          <note>
            Fru talman! Det är samma sak beträffande användningen av EU:s
            strukturfonder. Där finns en regelordning som också klargör hur
            beslut skall fattas när det gäller fördelning av medlen. Därav
            framgår att jag som minister inte kan säga att det skall inriktas
            på det ena eller andra sättet. Men där gäller självfallet att
            det bör ske en sådan fördelning att den samordnas med den nationella
            politiken på området.
          </note>
          <note>
            Den nationella politiken i det här avseendet är ju helt klar.
            Vi önskar ett kraftigt förstärkt samarbete med Östeuropa. Det
            har ju också många gånger framgått av både regeringspropositioner
            och uttalanden.
          </note>
          <note>
            Jag utgår ifrån att man vid fördelningen av medlen också kommer
            att respektera denna önskan.
          </note>
          <note type="speaker">
            Anf. 14 DAN ERICSSON (kds)
          </note>
          <note>
            Fru talman! Nu säger utbildningsministern att regeringen önskar
            ett kraftigt förstärkt samarbete. Det är bra. Men frågan är vad
            som sker i handling. I interpellationssvaret säger ministern att
            han inte har någon möjlighet att påverka.
          </note>
          <note>
            Den här interpellationen handlar faktiskt om att
          </note>
          <note>
            Sverige skall visa framfötterna, ta initiativ till och verka
            för just detta med kunskapsöverföring. Vi måste få till logistik
            och infrastruktur som fungerar just för att vi skall få ett fungerande
            arbete i Östersjöområdet och en utveckling på andra sidan Östersjön.
          </note>
          <note>
            Så småningom kommer vi därmed att bygga upp stadiga handelsrelationer
            som vi alla runt Östersjön kommer att dra fördel av. Men utbildningsministerns
            attityd och svar andas enbart: Låt oss vänta och se. Vi har gjort
            vårt. Vad som göras skall är allaredan gjort.
          </note>
          <note>
            Att utbildningsutskottet diskuterar den här frågan är en sak.
            Men vad jag efterfrågade var ministerns uppfattning i just den
            här frågan. Det framgår inte alltför klart i den proposition som
            ministern hänvisar till, eftersom utbildningsfrågorna knappast
            ens berörs i det sammanhanget.
          </note>
          <note>
            Ministern säger att det är UD och den nya biståndsmyndigheten
            som är ansvariga för detta. Så enkelt kan vi väl ändå inte göra
            det för oss. Det här handlar om att koordinera olika områden,
            inte minst utbildningsområdet. Då gäller det att ta vara på de
            initiativ och den vilja till satsningar som finns runt om i regionen.
          </note>
          <note>
            Med ministerns inställning och attityd förtar man litet av den
            vilja och det engagemang som finns. Det är det jag är rädd för.
            Ministern säger att han inte har något att tillägga utöver propositionen.
            Jag beklagar att vi inte har en utbildningsminister som kan se
            framåt och både i visioner och i konkret handling visa att regeringen
            vill någonting på detta område.
          </note>
          <note>
            Anf. 15 Utbildningsminister CARL
          </note>
          <note>
            THAM (s)
          </note>
          <note>
            Fru talman! Jag har förståelse för att Dan Ericsson har behov
            av att tala för sin motion som så obarmhärtigt har blivit avstyrkt
            av utbildningsutskottet, och den här debatten kan ge ett extra
            tillfälle till det.
          </note>
          <note>
            Jag vill först och främst säga att vi inte har några delade meningar
            när det gäller behovet av samarbete i
          </note>
          <note>
            Östersjöområdet. Det är fullt klart och framgår av en lång rad
            uttalanden som har gjorts av regeringen.
          </note>
          <note>
            Det är också sant som Dan Ericsson säger, att vad göras skall
            är allaredan gjort, i den meningen att regeringen har redovisat
            sin politik på detta område i den proposition som är framlagd,
            och som medlem av regeringen står jag självfallet bakom propositionen.
          </note>
          <note>
            Jag har ingenting därutöver att tillägga.
          </note>
          <note type="speaker">
            Anf. 16 DAN ERICSSON (kds)
          </note>
          <note>
            Fru talman! Utbildningsministern säger nu att jag har behov av
            att tala om min egen motion. Det kan i och för sig vara bra att
            vi lyfter fram dessa tankar på flera sätt. Men den debatten kommer
            så småningom att föras här i riksdagens kammare.
          </note>
          <note>
            Det jag efterlyste var faktiskt utbildningsministerns tankar
            och konkreta insatser på detta område.
          </note>
          <note>
            Jag har knappast på någon punkt fått ett konkret besked. Det
            enda konkreta beskedet jag fått är att ministern inte tänker ta
            initiativ till en Östersjöakademi.
          </note>
          <note>
            I övrigt finns det uppenbarligen ingenting att redovisa. Det
            görs ingenting på utbildningsområdet, och det är bara att beklaga.
            Utbildningsministern lämnar över till andra att hantera frågor
            som är av avgörande betydelse för utvecklingen i Östersjöregionen.
            Det vill jag ytterst djupt beklaga.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1994/95:114 om
          </note>
          <note>
            Vattenfall och svensk kärnkraftsavveckling
          </note>
          <note>
            Anf. 17 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Birger Schlaug har frågat mig om jag kommer att kräva
            att en viss hemlig rapport hos Vattenfall offentliggörs, om jag
            mot bakgrund av vad som inträffat kommer att uppmana Energikommissionen
            att särskilt granska de statliga energibolagens verksamhet när
            det gäller att ställa om från kärnkraftsel till förnyelsebar energi
            samt om jag kommer att verka för att den av statliga Vattenfall
            planerade kampanjen för att rädda kärnkraften inte blir av.
          </note>
          <note>
            Bakgrunden till interpellationen är att Birger
          </note>
          <note>
            Schlaug offentliggjort material ur en konsultrapport som sammanställts
            på uppdrag av Vattenfall AB.
          </note>
          <note>
            Vattenfall är ett av staten helägt aktiebolag. Regeringen, som
            ansvarar för förvaltningen av statens företagsägande, har gett
            mig uppdraget att svara för ägarfrågorna beträffande Vattenfall.
          </note>
          <note>
            Aktiebolagslagen reglerar huvuddragen i arbetsfördelningen i
            aktiebolag. Ägaren beslutar i vissa frågor på bolagsstämman, bl.a.
            om bolagsordning och val av styrelse. Styrelsen fattar i huvudsak
            beslut i övergripande strategiska, långsiktiga frågor samt utser
            verkställande direktör. Verkställande direktören leder den löpande
            operativa verksamheten i företaget som svarar för underlag till
            styrelsens ställningstaganden.
          </note>
          <note>
            Schlaug hänvisar i interpellationen till en konsultutredning
            som utförts på Vattenfalls uppdrag. Vattenfall, liksom många andra
            större bolag, beställer normalt konsultrapporter inom olika områden.
            Det faller inom företagsledningens ansvar att besluta om sådana
            uppdrag. Till villkoren för sådana uppdrag hör också regelmässigt
            att konsulten svarar för innehållet. Det är också vanligt att
            företag som beställer och betalar sådana rapporter behandlar dem
            som företagshemliga.
          </note>
          <note>
            Helt i enlighet med arbetsfördelning i ett bolag som Vattenfall
            har den aktuella rapporten således hittills inte varit föremål
            för behandling i styrelsen. I
          </note>
          <note>
            den mån rapporten senare skulle komma att utgöra underlag för
            förslag till beslut i styrelsen, skulle den direkt eller indirekt
            kunna bli föremål för styrelsens uppmärksamhet. Självfallet kan
            styrelsen också på eget initiativ begära att få ta del av en rapport
            som denna.
          </note>
          <note>
            Vattenfall har sedan några år gjort omfattande ansträngningar
            för att utveckla en aktiv miljöpolitik för företagets hela verksamhet.
            Näringslivet och inte minst de statligt ägda företagen intresserar
            sig numera i hög grad för dessa frågor, vilket jag utgår från
            att
          </note>
          <note>
            Birger Schlaug välkomnar. Jag vill också nämna, att
          </note>
          <note>
            Miljö- och Näringsdepartementen för några dagar sedan arrangerade
            ett symposium med anknytning till detta ämnesområde.
          </note>
          <note>
            Enligt vad jag erfarit gav Vattenfall hösten 1994 i uppdrag till
            en konsult att analysera förutsättningar för att utveckla en affärsorienterad
            miljöstrategi. Jag har vidare erfarit att rapporten också handlar
            om detta.
          </note>
          <note>
            På Birger Schlaugs första fråga vill jag svara, att jag saknar
            såväl formella möjligheter som anledning att kräva att den aktuella
            rapporten offentliggörs av skäl som ovan redovisats.
          </note>
          <note>
            På den andra frågan svarar jag, att Engergikommissionen som bekant
            för närvarande utreder förutsättningarna för den framtida engergipolitiken.
            I regeringens uppdrag till kommissionen görs ingen distinktion
            mellan statliga och övriga bolag. Regeringen planerar ingen ändring
            eller komplettering av direktiven.
          </note>
          <note>
            Slutligen kan jag försäkra Birger Schlaug, att jag som ansvarig
            för ägarförvaltningen av Vattenfall inte skulle acceptera att
            företaget genomför några kampanjer för eller emot kärnkraften.
            Jag har nyligen i andra sammanhang påpekat att det är statsmakternas
            uppgift att bereda och besluta i frågor som denna. Ett statligt
            ägt bolag bör givetvis liksom andra kunna bidra med saklig information
            och underlag i samhällsdebatten och beredningsprocessen. Men det
            vore oförenligt med relationen till ägarna om ett av staten ägt
            bolag gjorde egna ställningstaganden i politiska frågor.
          </note>
          <note type="speaker">
            Anf. 18 BIRGER SCHLAUG (mp)
          </note>
          <note>
            Fru talman! Ni som är kvar på läktaren! Jag får tacka näringsministern
            för svaret. Kärnkraften har diskuterats länge. Vi har ett riksdagsbeslut
            som säger att kärnkraften skall vara avvecklad år 2010. Vi har
            haft en folkomröstning där man diskuterade alla möjliga saker
            och också kom fram till att den bör avvecklas.
          </note>
          <note>
            En av de reaktorer som man diskuterat att man skall avveckla
            först är just Ringhals 2, eftersom drifttillståndet för reaktorn
            går ut den 31 december i år. Vattenfall äger reaktorn Ringhals
            2. Det är då intressant att veta hur politiker agerar, hur energimarknadens
            aktörer agerar, hur statliga företag agerar och just i det här
            fallet hur Vattenfall agerar. Vattenfall är ett statligt företag.
          </note>
          <note>
            Det som är intressant, och det som jag tror att näringsministern
            vet men inte vill säga, är att Vattenfall har beställt en konsultrapport
            som går ut på, dvs.
          </note>
          <note>
            uppdraget går ut på, hur man skall kunna fördröja kärnkraftsavvecklingen,
            eftersom det är i Vattenfalls ekonomiska intresse. Det problem
            som har uppstått är att ett statligt företag aktivt försöker motverka
            ett riksdagsbeslut.
          </note>
          <note>
            I den rapport som till delar är offentliggjord, och som Vattenfall
            naturligtvis inte vill offentliggöra, men som ändå har kommit
            ut, står det: "Om Vattenfall tvingas stänga egna reaktorer först
            vid en politisk avveckling blir de ekonomiska förlusterna stora.
            Vattenfall bör därför sträva efter att skifta miljöfokus från
            strålningsrisk till försurning och växthuseffekt för att därigenom
            indirekt fördröja kärnkraftsavvecklingen.
          </note>
          <note>
            För detta krävs troligen samverkan med andra intressenter, t.ex.
            EU, större kunder, branschorganisationer
          </note>
          <note>
            - - -."
          </note>
          <note>
            Det är inte så att företaget, i det här fallet konsultföretaget
            McKinsey, hittar på det här självt, utan det gör någonting på
            uppdrag. Här var det ett klart och tydligt uppdrag: Hur skall
            Vattenfall rädda de pengar man har investerat i kärnkraften? Näringsministern
            svarar då att konsulten svarar för innehållet. Men det är Vattenfall
            som har beställt rapporten.
          </note>
          <note>
            Näringsministern säger också i sitt svar: "Slutligen kan jag
            försäkra Birger Schlaug, att jag som ansvarig för ägarförvaltningen
            av Vattenfall inte skulle acceptera att företaget genomför några
            kampanjer - - -".
          </note>
          <note>
            Smaka på de orden, Sten Heckscher! Vad gör Vattenfall just nu
            i Göteborgsområdet? Jo, man sjösätter en enorm kampanj.
          </note>
          <note>
            Av kampanjmaterialet - i den här skriften finns kampanjupplägget
            - framgår exakt hur man har tänkt sig det hela. Under de här veckorna
            är det fråga om
          </note>
          <note>
            175 affischer på upplysta tavlor, helsidesannonser, specialchartrade
            tåg från Göteborg, gratis mat och underhållning för att förstärka
            kärnkraften. Från Vattenfall säger man t.o.m.: Vi skall alla bli
            ambassadörer för kärnkraften. Är inte det en kampanj? Sade inte
            näringsministern alldeles nyss att regeringen inte accepterar
            någon kampanj? Men det här är en kampanj.
          </note>
          <note>
            Det är bara en del i en mycket stor kampanj för att behålla kärnkraften.
            Vattenfall, Industriförbundet och
          </note>
          <note>
            Svenska arbetsgivareföreningen ingår i kampanjen.
          </note>
          <note>
            Kulmen uppnås i höst, innan Energikommissionen skall fatta sitt
            beslut. Då kommer kulmen på denna gigantiska satsning, där det
            statliga Vattenfall deltar fullt ut.
          </note>
          <note>
            Statssekreterare Peter Nygårds skrev i Svenska
          </note>
          <note>
            Dagbladet som svar på en debattartikel jag hade, att det inte
            ligger i Vattenfalls roll att söka påverka energipolitiken. Vad
            är det man gör exakt nu, Sten
          </note>
          <note>
            Heckscher? I den rollen ingår bl.a. att försöka bevara det man
            har investerat, dvs. att motverka de beslut som har fattats i
            Sveriges riksdag.
          </note>
          <note>
            Jag kan också informera om att Vattenfall faktiskt satsar mycket
            mera pengar på kärnkraften än på alternativen. Det framgår av
            bolagets budget. Tänker Sten
          </note>
          <note>
            Heckscher, som representant för ägarförvaltningen av
          </note>
          <note>
            Vattenfall, se till att Vattenfall avslutar den kampanj som man
            har dragit i gång och som man tänker fortsätta i sommar och avsluta
            i höst?
          </note>
          <note>
            Anf. 19 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Jag tycker att Birger Schlaug rör ihop litet olika
            saker.
          </note>
          <note>
            Vi kan börja tala om konsultrapporten. Som jag sade tidigare
            har Vattenfall mig veterligt inte beställt en rapport om hur man
            skall kunna fördröja kärnkraftsavvecklingen. Det får stå för Birger
            Schlaug.
          </note>
          <note>
            Min slutsats i interpellationssvaret står också fast.
          </note>
          <note>
            Jag har i andra sammanhang och från andra håll fått påskrivet
            för att jag anser att Vattenfall, såsom ett helägt statligt bolag,
            inte skall delta i den energipolitiska debatten. Det står jag
            också för. Vi har haft en del diskussioner om var gränsen går,
            eftersom Vattenfall liksom andra bolag självfallet har rätt och
            kanske i vissa fall också skyldighet att ta fram underlag för
            en saklig debatt. Detta om den s.k. konsultrapporten.
          </note>
          <note>
            Birger Schlaug talade sedan om hur Vattenfall skall rädda de
            pengar man har investerat. Birger
          </note>
          <note>
            Schlaug bortser då ifrån att Vattenfall är helägt av staten.
            De pengar som finns i Vattenfall ägs av staten och svenska folket
            och förvaltas genom riksdags- och regeringsbeslut. Vattenfall
            har här inga sådana ekonomiska egenintressen som Birger Schlaug
            antyder.
          </note>
          <note>
            Det är faktiskt fråga om statens pengar.
          </note>
          <note>
            Den kampanj med ett stort gult papper som Birger
          </note>
          <note>
            Schlaug talar om måste jag medge att jag inte närmare har tagit
            del av. Jag kan dock försäkra Birger Schlaug att det är min bestämda
            uppfattning - som jag har gett uttryck för i flera olika sammanhang
            och också i mitt interpellationssvar - att Vattenfall såsom ett
            statligt ägt bolag inte skall driva energipolitik. Det ankommer
            på regering och riksdag.
          </note>
          <note type="speaker">
            Anf. 20 BIRGER SCHLAUG (mp)
          </note>
          <note>
            Fru talman! Näringsministern säger att jag rör ihop saker. Men
            om jag skall vara ärlig tror jag snarare att det är näringsministern
            som försöker blanda bort korten. Åtminstone enligt Vattenfalls
            ledning upplever man det som att man skall rädda de pengar som
            man har investerat och därför vill man motverka riksdagens beslut
            om att avveckla kärnkraften. Det är också för att rädda sina pengar
            som man vill ha planekonomi när det gäller kärnkraften. Man vill
            inte låta marknaden sätta priset.
          </note>
          <note>
            Näringsministern säger att Vattenfall inte skall hålla på med
            någon kampanj. Däremot tycker han att
          </note>
          <note>
            Vattenfall skall ta fram underlag för en saklig debatt och informera
            människor som skall ta ställning. Detta skall det statliga företaget
            göra.
          </note>
          <note>
            I den här kampanjen som Vattenfall nu bedriver säger man att
            Ringhals tillhör de främsta kärnkraftverken i världen. Detta säger
            man i den sakliga kampanjen. Det statliga företaget Vattenfall
            hävdar detta, och då är det väl så. I världen finns det totalt
            369
          </note>
          <note>
            reaktorer. År 1993 låg Ringhals 3 på plats 240 när det gäller
            produktion och säkerhet, Ringhals 1 på plats
          </note>
          <note>
            261 och Ringhals 2 på plats 278. Är det bra? Är det saklig information
            att säga att vi är främst i världen?
          </note>
          <note>
            Är det saklig information när man i själva verket tillhör de
            sämsta? Dessutom har man slarvat bort 100
          </note>
          <note>
            kg uran. Man trodde att man hade skickat dem till
          </note>
          <note>
            CLAB i Oskarshamn, men de låg kvar på Ringhals och man visste
            inte var. Är det ett särskilt lysande företag?
          </note>
          <note>
            Enligt näringsministern bör Vattenfall komma med ett sakligt
            underlag för en saklig debatt. På tre år har Ringhals fått två
            tvåor när det gäller incidentrapporter. I hela världen finns det
            ca 10 stycken sådana tvåor. Är det saklig information Vattenfall
            kommer med när man går ut i helsidesannonser och med 175
          </note>
          <note>
            ljusannonser i Göteborgsområdet och hävdar att man är så väldigt
            bra? Är det verkligen saklig information?
          </note>
          <note>
            Sten Heckscher säger också att han inte tolererar att Vattenfall
            bedriver kampanj? Vad kallar Sten
          </note>
          <note>
            Heckscher då det Vattenfall just nu bedriver i Göteborgsområdet?
            Är inte det en kampanj så säg. Har näringsministern undersökt
            hur mycket pengar som
          </note>
          <note>
            Vattenfall avsätter för sådana här kampanjer? Jag tror att vi
            kan komma överens. Står Sten Heckscher fast vid att han och regeringen
            anser att Vattenfall inte skall bedriva kampanj, så kan vi komma
            överens. Vad är då en kampanj? Är det inte just en sådan som pågår
            i Göteborgsområdet?
          </note>
          <note>
            Anf. 21 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Jag är verkligen inte här för att blanda bort några
            kort. Men jag är inte heller här för att diskutera energifrågor.
            Jag är här för att diskutera en principfråga som rör förhållandet
            mellan ett statligt ägt bolags ledning och detta statligt ägda
            bolags ägare. Jag tänker inte gå in på frågor som rör energipolitiken,
            vilket för övrigt är sådant som min kollega
          </note>
          <note>
            Jörgen Andersson svarar för.
          </note>
          <note>
            Jag har stor respekt för Birger Schlaugs djupa engagemang i kärnkraftsfrågan.
            Det är dock tänkbart att detta djupa engagemang möjligen ibland
            gör Birgers
          </note>
          <note>
            Schlaugs talanger som tankeläsare mindre framgångsrika. Jag är
            inte riktigt säker på att Birger
          </note>
          <note>
            Schlaug kan svara för exakt vilka tankar som ligger bakom vad
            olika aktörer gör.
          </note>
          <note>
            I principfrågan är saken helt klar. Jag har sagt flera gånger,
            och jag säger det gärna en gång till, att
          </note>
          <note>
            Vattenfall - detta av staten ägda bolag - inte skall driva energipolitik.
            Det är helt uppenbart att Vattenfall inte skall göra det. Det
            är de politiska aktörerna som har ansvar för hur Sveriges energipolitik
            skall se ut i framtiden. Däremot är det klart att Vattenfall,
            som en stor aktör på marknaden, måste kunna tillhandahålla underlagsmaterial.
            Jag medger att det ibland kan vara olika meningar om var gränsen
            går mellan att driva energipolitik och att lyfta fram sakuppgifter.
            Det får vi klara ut med hjälp av en styrelse i Vattenfall.
          </note>
          <note>
            Jag vill stryka under vad jag markerade i mitt ursprungliga svar,
            nämligen att det skall finnas litet olika nivåer i det här systemet.
            Jag som enskilt statsråd och som representant för ägaren kan inte
            gå in på enskilda beslut som fattas av det här bolagets ledning.
          </note>
          <note>
            Förhållandena i ett aktiebolag måste präglas av en annan stabilitet
            där styrelsen är den verkställande ledningens samtalspartner.
            Jag tror egentligen att
          </note>
          <note>
            Birger Schlaug och jag är överens i den principiella frågan.
            Det är min bestämda uppfattning att Vattenfall inte skall bedriva
            energipolitik. Det har jag gett uttryck för flera gånger, och
            jag säger det gärna en gång till.
          </note>
          <note type="speaker">
            Anf. 22 BIRGER SCHLAUG (mp)
          </note>
          <note>
            Fru talman! Mitt engagemang är kanske väl känt.
          </note>
          <note>
            Jag tog upp frågan om kärnkraften, riskerna och alla de fel som
            har varit på Ringhals, eftersom näringsministern hävdade att det
            var helt okej att Vattenfall gav saklig information. Jag tog exempel
            på den "sakliga information" man kommer med i den här kampanjen.
          </note>
          <note>
            Jag menar att den inte är saklig.
          </note>
          <note>
            Jag tror att vi skulle kunna avsluta den här debatten med att
            säga att jag får ett löfte av ministern, att ministern tänker
            ta reda på hur mycket pengar Vattenfall lägger ned på kampanjer
            för att försvara kärnkraften och kanske också studera den kampanj
            som just nu har börjat, där Vattenfall är inblandat. Då kanske
            vi kan återkomma och se om jag t.o.m. så småningom kan få ett
            samtal med ministern och få höra hur ministern tänker agera i
            den här frågan. Helt uppenbart är det en kampanj för kärnkraft
            som man bedriver. Om
          </note>
          <note>
            Sten Heckscher inte gillar det kan han använda sitt inflytande
            för att se till att man inte gör det.
          </note>
          <note>
            Anf. 23 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Varken Birger Schlaug eller någon annan behöver be
            om lov för att få föra ett samtal med mig. Birger Schlaug är hjärtligt
            välkommen, liksom de andra, vid det tillfälle som vi kan komma
            överens om.
          </note>
          <note>
            Vi är överens i sakfrågan, Birger Schlaug. Vattenfall skall inte
            driva energipolitik. När det gäller vilka instrument staten som
            ägare skall begagna för att försäkra sig om detta, är det med
            hjälp av bolagsstämman, genom att utse styrelseledamöter och genom
            att göra styrelsen ansvarig inför ägaren och den verkställande
            ledningen inför styrelsen. Men i grundfrågan är vi, som sagt var,
            helt överens.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1994/95:112 om produktions- och miljömålen
            i skogsbruket
          </note>
          <note>
            Anf. 24 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Roy Ottosson har frågat mig dels om jag avser att
            vidta några åtgärder så att skogsvårdslagens miljö- och produktionsmål
            blir mer jämställda i det praktiska skogsbruket, dels om jag avser
            att föreslå en förändring i procentsiffran för skyddad produktiv
            skogsmark nedom fjällområdena i Sverige och dels om jag är beredd
            att ordna fram mer pengar till
          </note>
          <note>
            Skogsstyrelsen för biotopskyddet under innevarande budgetperiod.
          </note>
          <note>
            Den svenska skogspolitiken har rönt mycket stor uppmärksamhet
            inte bara inom landets gränser utan också runt om i världen. Det
            unika är att den har både ett produktionsmål och ett miljömål
            och att dessa dels skall väga lika tungt, dels är integrerade
            med varandra.
          </note>
          <note>
            Produktionsmålet innebär att skogen och skogsmarken skall utnyttjas
            effektivt och ansvarsfullt så att den ger en uthålligt god avkastning.
            Miljömålet innebär att skogsmarkens naturgivna produktionsförmåga
            skall bevaras, att en biologisk mångfald och genetisk variation
            i skogen skall säkras, att skogen skall brukas så att växt- och
            djurarter som naturligt hör hemma i skogen ges förutsättningar
            att fortleva under naturliga betingelser och i livskraftigt bestånd,
            att hotade arter och naturtyper skall skyddas samt att skogens
            kulturmiljövärden och dess estetiska och sociala värden skall
            värnas.
          </note>
          <note>
            Beslutet om de nya skogspolitiska målen fattades i stor enighet
            här i riksdagen. Det är en väldig utmaning för både skogsnäringen
            och de myndigheter som är satta att följa upp politiken. Beslutet
            trädde i kraft så sent som den 1 januari förra året. Därför är
            det för tidigt att nu uttala sig om hur väl målen uppfyllts.
          </note>
          <note>
            Regeringen har gett Skogsstyrelsen i uppdrag att följa upp skogspolitikens
            effekter. Uppdraget skall redovisas i början av 1998. Då kommer
            vi att få en uppfattning om i vilken utsträckning som de båda
            målen getts samma tyngd i den praktiska verksamheten. Skogsstyrelsen
            skall dessutom i samarbete med
          </note>
          <note>
            Naturvårdsverket fortlöpande utvärdera den nya skogspolitikens
            effekter för den biologiska mångfalden.
          </note>
          <note>
            En viktig del av skogspolitiken är att hänsyn till miljön skall
            tas inte enbart genom avsättning av reservat utan också i det
            praktiska skogsvårds- och avverkningsarbetet. I det avseendet
            skiljer vi oss klart från länder i Nordamerika och Sydostasien,
            länder som Roy Ottosson hänvisar till i sin interpellation. I
          </note>
          <note>
            Sverige accepterar vi alltså inte att man skall kunna köpa sig
            fri från ett allmänt hänsynstagande till miljövårdens intressen
            genom att enbart avsätta reservat.
          </note>
          <note>
            Skyddet för den biologiska mångfalden skall alltså tillgodoses
            genom olika åtgärder, där reservatsavsättningen är en.
          </note>
          <note>
            Det står klart att det nuvarande skyddet för den biologiska mångfalden
            är otillräckligt och att det därför finns ett behov av fler skogsreservat
            i vårt land.
          </note>
          <note>
            Det är av den anledningen som vi fortfarande anvisar stora belopp
            för detta varje år. Om Roy Ottosson med sin fråga avser en ökad
            reservatsandel i förhållande till dagens, är mitt svar därför
            ja. I det skogspolitiska beslutet behandlades frågan om ett procentmål
            för reservatsavsättning, som Roy Ottosson nu tar upp. Det uttalades
            då att det inte bör uteslutas att en reservatsnivå i storleksordningen
            5 % av den produktiva skogsmarken nedanför skogsodlingsgränsen
            kan vara nödvändig att uppnå. Detta ställningstagande har nyligen
            bekräftats av riksdagen. Jag anser mot denna bakgrund att det
            inte är meningsfullt att lägga fast ett specifikt procentmål.
            Behovet av reservat är bl.a.
          </note>
          <note>
            beroende av vilka effekter övriga åtgärder inom skogspolitiken
            ger.
          </note>
          <note>
            När det gäller biotopskyddet vill jag först erinra om att det
            innebär förbud mot arbetsföretag som kan skada naturmiljön inom
            sådana mindre mark- och vattenområden som är livsmiljö för utrotningshotade
            djur och växter. I riksdagsbeslutet 1991 betonades det att det
            är fråga om mindre mark- eller vattenområden och att ersättningar
            till markägarna därför troligen blir begränsade. Lagen anger också
            uttryckligen att det skall vara fråga om mindre områden.
          </note>
          <note>
            Det är skogsvårdsstyrelserna som har tillsynsansvaret när det
            gäller biotopskyddet i skogsmark. Skogsvårdsorganisationen disponerar
            sammanlagt 20 miljoner kronor innevarande budgetår för bl.a.
          </note>
          <note>
            de begränsade intrångsersättningar det här är fråga om. Dessa
            pengar får användas även för att bekosta s.k. markägaravtal om
            naturvård, men de skall i första hand disponeras för intrångsersättningar.
            Jag kan förstå att det under den högkonjunktur som nu råder inte
            sällan har aktualiserats skydd av virkesrika biotoper. I de fall
            det blir fråga om intrångsersättningar kan det då röra sig om
            förhållandevis stora belopp. Variationer av det här slaget får
            pareras med hjälp av reservationer på anslaget. Till innevarande
            budgetår var reservationen anmärkningsvärt stor, beroende på att
            biotopskyddsbestämmelserna inte trädde i kraft förrän den 1 januari
            1994.
          </note>
          <note>
            Skogsstyrelsen, som har ansvaret för anslagsfördelningen och
            som fortlöpande skall redovisa hur biotopskyddet genomförs, har
            inte anmält något ytterligare behov av anslag för innevarande
            budgetår. En kartläggning som Skogsstyrelsen har gjort i dagarna
            av läget i de olika länen visar inget behov av större anslag.
            Skogsstyrelsen kan, om det behövs, omfördela resurser inom landet.
            Regeringen kan göra motsvarande inom ramen för det av Skogsstyrelsens
            anslag som intrångsersättningarna finansieras från.
          </note>
          <note>
            I det längre perspektivet måste vi givetvis vara beredda att
            göra förändringar och anpassningar. Som grund för en sådan anpassning
            kan då ligga t.ex. den skogliga aktionsplan för biologisk mångfald
            som
          </note>
          <note>
            Skogsstyrelsen har i uppdrag att göra och som skall redovisas
            i sommar. Ett annat viktigt underlag är de erfarenheter som vi
            successivt får av de stora förändringar som nu sker inom skogsbruket.
          </note>
          <note>
            Sammanfattningsvis anser jag att den svenska skogspolitiken är
            mycket framsynt. Det är viktigt att alla skogsägare lever upp
            till den och att vi från statsmakternas sida noga följer utvecklingen.
            Som
          </note>
          <note>
            Roy Ottosson påpekar i sin interpellation har detta stor betydelse
            också för den svenska skogsindustrins möjlighet att få avsättning
            för sina produktioner på exportmarknaden.
          </note>
          <note type="speaker">
            Anf. 25 ROY OTTOSSON (mp)
          </note>
          <note>
            Fru talman! Jag får först tacka för svaret.
          </note>
          <note>
            För att börja där näringsministern slutade, är det ju så att
            det riktas bojkotthot mot svenska skogs- och pappersprodukter
            från en rad länder där miljöorganisationer har observerat hur
            illa vi sköter naturvården i svensk skog.
          </note>
          <note>
            Ser man till andelen hotade växt- och djurarter i de svenska
            skogarna så är andelen ungefär lika hög som i de tropiska regnskogarna,
            omräknat i procent.
          </note>
          <note>
            Om man tittar på hur mycket vi har avsatt i form av nationalparker
            och reservat ser man att vi ligger mycket lågt: 5 promille av
            den produktiva skogsarealen nedanför skogsodlingsgränsen är ingen
            upplyftande hög siffra. I länder som vi ofta kritiserar, t.ex.
            de tropiska länderna med sina tropiska regnskogar, ligger man
            ibland på 10-20 % skyddad areal av den produktiva skogsarealen.
          </note>
          <note>
            Det är inte underligt att bl.a. Malaysia, som ministern nämnde,
            har kritiserat Sverige mycket hårt för vår attityd i internationella
            sammanhang. Man tycker inte att Sverige har grund för denna och
            att vi inte har sopat rent framför egen dörr. Det finns alltså
            mycket starka skäl även näringspolitiskt att göra någonting åt
            det här.
          </note>
          <note>
            Den här interpellationen gäller särskilt biotopskyddslagen, som
            är en ganska ny lagstiftning. Vad som här har visat sig är att
            den lagstiftningen inte fungerar. Lagen ger inget generellt skydd
            åt de hotade växt- och djurarterna och de hotade biotoper dessa
            finns i. Ändå är maximigränsen i Skogsstyrelsens anvisningar satt
            till 5 hektar - det är alltså väldigt små områden det handlar
            om egentligen.
          </note>
          <note>
            Det har visat sig att skogsvårdsstyrelserna måste ut och markera
            ut området, de måste föra en förhandling med markägaren om ersättning
            - dvs. precis samma omständliga byråkratiska procedur som när
            man bildar naturreservat. Följaktligen har många skogsvårdsstyrelser
            föredragit naturreservatsinstitutet, som ju är mycket väl etablerat
            och fungerar bra som sådant.
          </note>
          <note>
            Men det gör ju att pengarna inte räcker; 20 miljoner för ett
            år räcker inte långt i de här sammanhangen.
          </note>
          <note>
            Det gör också att man inte hinner.
          </note>
          <note>
            Man behöver inte vänta med en utvärdering i flera år för att
            inse detta. Det har hållits ett antal konferenser under vintern
            där det här har kommit fram.
          </note>
          <note>
            Skogsvårdsstyrelserna ute i länen har där rapporterat just detta
            att man kanske inte har kunnat avsätta någonting utan sparar alla
            pengar man får sig tilldelade för att kanske klara en fläck urskog
            - resten ger man upp.
          </note>
          <note>
            I mitt eget län, Västernorrlands län, har skogsvårdsstyrelsen
            pekat på att man bara har pengar till kanske 10 % av de biotoper
            man hittills upptäckt borde skyddas genom biotopskyddet, alltså
            under fem hektar. Resterande 90 % får man lämna därhän.
          </note>
          <note>
            Problemet här är att när skogen huggs ned försvinner urskogen
            i praktiken för alltid. Att förhala det här innebär alltså att
            man faktiskt accepterar en bestående utarmning av svensk natur.
          </note>
          <note>
            Den här biotoplagstiftningen var ju från början tänkt att vara
            generell; man skulle i lagen tala om vilka biotoper som skulle
            skyddas. De få kvarvarande urskogsområdena - det handlar om några
            få procent av landets yta - de kvarvarande hassellundarna, de
            kvarvarande mycket värdefulla våtmarkerna osv.
          </note>
          <note>
            skulle skyddas generellt. Man skulle slippa den krångliga, dyrbara
            metoden att gå ut och pricka av precis vartenda område.
          </note>
          <note>
            Men det här urholkades under resans gång, inte minst genom att
            markintressenterna inte vill släppa till marken utan vill ha fullständig
            ekonomisk ersättning.
          </note>
          <note>
            Man vill ha den här omständliga proceduren, väl medveten om att
            då blir det inte mycket av det hela.
          </note>
          <note>
            Det här har också, konstigt nog, drivits av Skogsstyrelsen, som
            ju har en litet märklig roll i sammanhanget. Ministern säger i
            sitt svar att Skogsstyrelsen inte anser att det behövs mer pengar
            till biotopskyddet. Det stämmer inte alls med de uppgifter jag
            har fått in genom att ringa runt till skogsvårdsstyrelserna runt
            om i landet. Det stämmer inte alls med vad Naturskyddsföreningen
            har fått fram genom att göra en parallell undersökning. Det stämmer
            inte heller med uttalanden i medier som jag refererar till bl.a.
            i interpellationen.
          </note>
          <note>
            Detta vittnar om att Skogsstyrelsen håller på med någonting som
            man måste sätta mycket stora frågetecken kring. Frågan är om man
            inte från departementets sida borde göra en självständig undersökning.
          </note>
          <note>
            Frågan är också om inte Skogsstyrelsen håller på att diskvalificera
            sig själv som naturvårdare.
          </note>
          <note>
            Tanken att Skogsstyrelsen skulle gå över från att vara en organisation
            för att få fram mera virke till att mer ägna sig åt naturvård
            verkar slå snett. Här har man visat att man inte tar vara på de
            inventeringar som har gjorts och att man inte klarar av dessa
            frågor.
          </note>
          <note>
            Frågan är väl om inte det här borde läggas under
          </note>
          <note>
            Naturvårdsverket där det egentligen hör hemma i stället för att
            ligga kvar på Skogsstyrelsen. Därmed kan man också ifrågasätta
            om det behövs en skogsstyrelse centralt. Likväl kan man ifrågasätta
            om
          </note>
          <note>
            Skogsvårdsstyrelserna behövs, om de inte kan läggas in i länsstyrelserna,
            eftersom skogsvården i första hand handlar om naturvård.
          </note>
          <note>
            Det här är frågor som regeringen måste ha en politik för. Som
            jag ser det saknas det politik på det här området för närvarande.
            Man låter det bara rulla på, och då försvinner de oersättliga
            urskogarna. Därmed utarmas naturen i strid med riksdagsbeslut
            och internationella konventioner.
          </note>
          <note>
            Min enkla fråga till ministern är: Vad tänker regeringen egentligen
            göra åt det här, vilken slags politik tänker man ha?
          </note>
          <note>
            Anf. 26 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Låt mig först säga att jag hyser stor respekt för
            Roy Ottossons inställning i den här frågan liksom i andra. Det
            är ingen tvekan om att engagemang av den typen har bidragit till
            att vi har en så framsynt lagstiftning på det här området som
            vi har, och faktiskt också på andra områden.
          </note>
          <note>
            Jag menar, möjligen i motsats till Roy Ottosson, att det som
            på sikt verkligen ger den här lagstiftningen styrka och på sikt
            betyder att den kommer att vara väsentligt bättre för miljömålet
            än i många andra länder, det är just att skogsägarna inte kan
            köpa sig fria från sitt ansvar. Vi ställer anspråk på alla som
            hanterar skogen. Vi går inte fram genom specifika skyddsbestämmelser
            och genom reservatsavsättningar i stor omfattning. Mer skall göras
            naturligtvis som jag sade tidigare.
          </note>
          <note>
            Jag tror att det där kommer att visa sig på sikt vara den bästa
            metoden för att ta vara på intressena i hela skogen.
          </note>
          <note>
            Roy Ottosson talar om bojkotthoten mot svensk skogsindustri.
            Han påstår att vi sköter oss jämförelsevis illa, men så är det
            inte enligt min uppfattning.
          </note>
          <note>
            Där har vi olika meningar. Jag följer den här frågan ganska intensivt
            både i samtal med myndigheter som har ansvar för skogen, t.ex.
            Skogsstyrelsen, med naturvårdsmyndigheter och faktiskt också med
            skogsindustrierna själva. Jag vill inte påstå att allt med nödvändighet
            är som på bröllop, men jag vill ändå påstå att svenska skogsindustriföretag
            sköter sig förhållandevis väl i det här avseendet och att de bl.a.
            gör det av rent egennyttiga skäl, därför att de har konstaterat
            att det innebär en internationell konkurrensfördel för dem att
            vara miljömedvetna.
          </note>
          <note>
            Pengarna räcker inte, säger Roy Ottosson. Där har vi uppenbarligen
            olika information. Det är självklart så att det kan finnas folk
            som har en annan uppfattning än Skogsstyrelsen och att det finns
            de som menar att man skulle kunna använda mer pengar. Men det
            är trots allt Skogsstyrelsens uppgift att följa den här frågan
            och det gör den ordentligt. Vi har täta kontakter med den.
          </note>
          <note>
            Jag delar inte Roy Ottossons uppfattning att
          </note>
          <note>
            Skogsstyrelsen skulle vara diskvalificerad som naturvårdsmyndighet.
            Jag tycker precis tvärtom, jag tycker att den är utomordentligt
            angelägen om att följa frågan.
          </note>
          <note>
            Jag sätter stort värde på Roy Ottossons bidrag till en förnyelse
            av den svenska statsförvaltningen, vilka myndigheter som skall
            finnas, vilka som skall skapas och vilka som eventuellt skall
            läggas ner. För egen del måste jag säga att jag hyser stor tilltro
            till Skogsstyrelsens kompetens och engagemang när det gäller miljömålen.
            Var och en som har den typ av täta kontakter med Skogsstyrelsen
            som vi har vet att det inte råder någon tvekan om det.
          </note>
          <note>
            Roy Ottosson säger att biotopskyddet skulle ha urholkats under
            resans gång. Jag tycker att vi ändå får respektera att det är
            fråga om beslut av Sveriges riksdag där man gjort de avvägningar
            som man funnit nödvändiga. I det sammanhanget gör sig naturligtvis
            olika intressen gällande, bl.a. vettiga rättssäkerhetsintressen
            och inskränkning i markägarens rättigheter.
          </note>
          <note>
            Återigen kan jag försäkra Roy Ottosson att vi mycket noga och
            intensivt följer dessa frågor. Det är inte alls någon låt-gå-politik
            som regeringen för där vi bara väntar och ser. Vi har täta kontakter
            med berörda myndigheter och olika enheter på kanslihuset för att
            verkligen se till att målen inte förfuskas.
          </note>
          <note type="speaker">
            Anf. 27 ROY OTTOSSON (mp)
          </note>
          <note>
            Fru talman! Som jag berättat är inte lagstiftningen speciellt
            framsynt när det saknas generellt biotopskydd när det gäller skogsmiljöerna.
            Man måste definiera varje litet område, om det så bara är på en
            eller en halv hektar. Det är ett föråldrat sätt att hantera det
            här.
          </note>
          <note>
            Påståenden om att det skulle vara motsättningar mellan att naturvårdsanpassa
            skogsbruket å ena sidan och att å andra sidan avsätta reservat
            visar på ett förlegat synsätt.
          </note>
          <note>
            Ministern hade i svaret som exempel på länder, som inte skulle
            ha naturvårdsanpassat skogsbruk utan enbart reservat, hela Nordamerika
            och hela Sydostasien. Det är felaktigt. Jag har varit i dessa
            länder och tagit del av hur man där jobbar med naturvårdsanpassning
            av skogsbruket. De är i flera avseenden betydligt mer framsynta
            än vad vi är på det området.
          </note>
          <note>
            Om vi lyckas fullt ut med att naturvårdsanpassa skogsbruket,
            kanske vi kan klara oss med ca 5 % av den produktiva skogsarealen
            nedanför skogsodlingsgränsen som reservat enligt Skogsutredningen.
            Om vi inte lyckas med att naturvårdsanpassa skogsbruket utan fortsätter
            som hittills, behöver vi kanske skydda
          </note>
          <note>
            15 %. Det visar litet på dimensionerna.
          </note>
          <note>
            Jag har i dagarna fått ett konkret exempel på att man i Sverige
            faktiskt inte har något skydd för akut utrotningshotade växt-
            och djurarter. Det finns som bekant en lista över sådana arter,
            "rödlistade växter".
          </note>
          <note>
            Listan revideras vart femte år. Där talar man om vilka akut hotade
            växter som finns. En av dem som vi trott varit närmast utrotad
            i landet finns kvar på en enda plats, nämligen i ett litet område
            i Jämtland, är mörk rödprick, en sorts lav. Skogsstyrelsen har
            begärt att man inte skall avverka där. Markägaren har väntat,
            men ingenting händer. Man har begärt pengar från
          </note>
          <note>
            Naturvårdsverket för att kunna ersätta markägaren.
          </note>
          <note>
            Det handlar om några få hektar. Det finns inga pengar, säger
            man från Naturvårdsverket. Nu kommer den skogen att säljas som
            rotpost, och den här växten kommer att utrotas för alltid i landet.
            Så fungerar svensk lagstiftning.
          </note>
          <note>
            Det är alltså fullständigt struntprat ministern ägnar sig åt
            när han påstår att vi skulle ha verkningsfull lagstiftning. Finns
            det inte pengar till hands utrotar man precis hur man vill. Det
            finns inget generellt skydd för hotade djur- och växtarter i Sverige.
            Det finns inget generellt biotopskydd i verkligheten. Allt är
            beroende av anslagen, och anslagen är alldeles för små. Ministern
            har inte heller talat om hur man skall ta fram några pengar.
          </note>
          <note>
            Anf. 28 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Detta så vänskapliga replikskifte börjar nu ta former
            som är något mindre vänskapliga. Jag tycker ändå inte riktigt
            att struntprat är rätt ord för de seriösa svar som Roy Ottosson
            får på sina frågor. Men det må vara Roy Ottossons ensak om han
            vill umgås på det sättet. För min del har jag stor respekt för
            Roy
          </note>
          <note>
            Ottossons kunskap på detta område. Dock konstaterar jag att hans
            uttalande är bemängt med många mycket tvärsäkra påståenden, t.ex.
            hur många procent som behövs för reservatsavsättningar. Det stämmer
            inte överens med den uppfattning jag har, också byggd på ett vederhäftigt
            underlag. Det vore klädsamt om Roy
          </note>
          <note>
            Ottosson hade motsvarande respekt för andras uppfattningar och
            bedömningar. Det är mycket möjligt att den här diskussionen då
            skulle kunna bli väsentligt mer fruktbar.
          </note>
          <note>
            Det konkreta exempel Ottosson ger kan jag av naturliga skäl inte
            kommentera.
          </note>
          <note type="speaker">
            Anf. 29 ROY OTTOSSON (mp)
          </note>
          <note>
            Fru talman! Man måste naturligtvis kalla det för struntprat.
            Ministern påstår att det finns en framsynt lagstiftning som faktiskt
            tillgodoser kraven, att Sverige har skrivit på konventioner om
            att vi inte skall utrota några växt- och djurarter i det här landet
            samt att riksdagen fattat sådana beslut. Men det visar sig att
            det i praktiken går mycket bra att göra det. Jag tog mörk rödprick
            som ett konkret exempel. Den kommer att utrotas om det inte händer
            något nytt. Man säljer rotposten och avverkar skogen. Den här
            lavarten är dock helt beroende av gammal skog. Så fungerar det.
          </note>
          <note>
            Detta är inte första gången. Detta händer gång på gång. Ju längre
            man väntar med verkningsfulla åtgärder, desto mindre kommer det
            att finnas kvar. Det är inte struntprat. Jag är kritisk på den
            konkreta punkten.
          </note>
          <note>
            Ministern säger att jag var tvärsäker när det gäller procenttalen.
            Det var ett referat av Skogsutredningens underlag. Man pekade
            helt enkelt på att vi med bra naturvårdsanpassning av skogsbruk
            kan klara oss med reservat på ca 5 % av arealen. I annat fall
            behöver man kanske avsätta 15 %. Det är inget konstigt. Det är
            procenttal som är väl etablerade i den internationella diskussionen.
            Det är ingen tillfällighet att man ofta når upp till sådana siffror
            i de länder som är mera framsynta på det här området.
          </note>
          <note>
            Jag tycker att ministern borde ta kritiken av
          </note>
          <note>
            Skogsstyrelsen på litet större allvar. Vi har en oerhört stor
            kompetens i naturvård och skog hos miljöorganisationerna i Sverige,
            kanske framför allt Naturskyddsföreningen som jobbat med det här
            sedan början på seklet. De gör parallella inventeringar. De gör
            självständiga bedömningar. Det här är information som jag tycker
            att även departementet borde ta vara på. Om ministern gjorde det
            är jag övertygad om att han inte så enkelt skulle avfärda den
            kritik jag nu framfört.
          </note>
          <note>
            Skogsvårdsorganisationerna ute i landet har i tidningsartikel
            efter tidningsartikel bl.a. i DN pekat på att det är på tok för
            litet pengar avsatta för biotopsskyddet, 20 miljoner för ett helt
            år. Detta är att jämföra med 20 miljarder i vinst i skogsföretagen
            bara det här året. Då ser man litet av proportionerna.
          </note>
          <note>
            Skogsstyrelsen påstår inför departementet att det inte skulle
            finnas något som helst behov, att ingen har sagt att det finns
            behov. Det står så i ministerns svar.
          </note>
          <note>
            Någonting är fel.
          </note>
          <note>
            Anf. 30 Näringsminister STEN
          </note>
          <note>
            HECKSCHER (s)
          </note>
          <note>
            Fru talman! Med något större mått av ödmjukhet skulle Roy Ottosson
            möjligen kunna överväga om det kunde på någon enstaka punkt kunde
            vara så att han hade fel.
          </note>
          <note>
            Självfallet tar vi i kanslihuset vara på den information som
            vi får och också självständigt och kritiskt bedömer den, alldeles
            oavsett från vilket håll den kommer.
          </note>
          <note>
            När det gäller anslagen handlar det om den bedömning som den
            ansvariga myndigheten gör för reservatsavsättningar. Vi har ingen
            anledning att efter den typ av kritisk analys som jag här talat
            om ifrågasätta den bedömningen.
          </note>
          <note>
            Med tanke på Roy Ottossons ordbruk vill jag från talarstolen
            stryka under att jag för min del har stor respekt för och stor
            tilltro till Skogsstyrelsens förmåga att klara av dessa frågor.
          </note>
          <note>
            Den lagstiftning som riksdagen i stor enighet antagit tycker
            jag fortfarande är framsynt. Roy Ottosson har där tydligen en
            annan uppfattning. Jag föreslår att
          </note>
          <note>
            Roy Ottosson tar tillfället i akt vid nästa allmänna motionstid
            och motionerar om förändringar i den lagstiftningen. Sedan får
            vi se vad riksdagen säger.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1994/95:123 om
          </note>
          <note>
            Sveriges agerande i frågan om kärnvapennedrustningen
          </note>
          <note>
            Anf. 31 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Eva Zetterberg har frågat statsministern om svenska
            åtgärder beträffande kärnvapennedrustningen. Arbete inom regeringen
            är så fördelat att det är jag som skall svara på interpellationen.
          </note>
          <note>
            Låt mig först säga att regeringen välkomnar beslutet häromdagen
            att förlänga icke-spridningsfördraget,
          </note>
          <note>
            NPT, på obestämd tid. Det är mycket glädjande att beslutet kunde
            tas utan omröstning. Det visar den stora internationella uppslutningen
            kring fördraget.
          </note>
          <note>
            Beslutet är ett viktigt steg i vårt fortsatta arbete för en kärnvapenfri
            värld.
          </note>
          <note>
            Eva Zetterbergs två första frågor gäller vad regeringen gör inom
            ramen för EU-samarbetet för att få bort amerikanska kärnvapen
            från Europa inom NATO
          </note>
          <note>
            och för att tvinga Storbritannien och Frankrike att minska och
            på sikt avveckla sitt kärnvapeninnehav.
          </note>
          <note>
            Sveriges mål är att avskaffa alla kärnvapen i samtliga kärnvapenstater.
            Enligt regeringens uppfattning måste därför kraven på kärnvapennedrustning
            behandlas i globala sammanhang och riktas till samtliga kärnvapenstater.
            Sverige är starkt engagerat i det internationella arbetet för
            att skapa en kärnvapenfri värld och verkar aktivt i de internationella
            organ som behandlar dessa frågor.
          </note>
          <note>
            EU är inte någon försvarsallians. De nationella brittiska och
            franska kärnvapenstyrkorna, liksom givetvis de amerikanska, faller
            därför utanför EU:s ram.
          </note>
          <note>
            EU:s utrikes- och säkerhetspolitiska samarbete söker däremot
            att samordna medlemsländernas nedrustnings- och icke-spridningspolitik
            i multilaterala fora. I detta arbete har Sverige en pådrivande
            roll. En förutsättning för att EU skall kunna ha gemensamma ståndpunkter
            är dock att samtliga medlemmar är eniga i sakfrågorna. Vid den
            nyligen avslutade konferensen om icke-spridningsfördraget, NPT,
            kunde inte Sverige stödja ett förslag till gemensam EU-ståndpunkt
            i frågan om kärnvapennedrustning. Förslaget var inte tillräckligt
            långtgående. Vi valde därför att gå fram med ett eget förslag.
            Vi kommer att fortsätta att inom
          </note>
          <note>
            EU driva vår linje i kärnvapennedrustningen.
          </note>
          <note>
            Eva Zetterbergs tredje, fjärde och sjätte fråga gäller icke-spridningsfördraget
            beträffande kärnvapen,
          </note>
          <note>
            NPT. Två av frågorna har anknytning till NPT-
          </note>
          <note>
            konferensen i New York. Jag besvarar dessa frågor i ett sammanhang.
          </note>
          <note>
            Den ena frågan gäller om regeringen avser att stödja krav på
            en tidsplan för upphörandet av alla kärnvapen inom ramen för NPT-konferensen.
            Konferensens huvuduppgifter var att granska hur fördragets parter
            uppfyllt sina åtaganden sedan 1990 samt att besluta om fördragets
            förlängning. Däremot hade konferensen inget formellt mandat att
            fatta beslut i andra frågor, såsom t.ex. kärnvapennedrustning.
          </note>
          <note>
            Sverige framhöll i sitt plenaranförande vid konferensen behovet
            av en tidtabell för ett totalt avskaffande av kärnvapen. Vi underströk
            att en tidsplan för de överenskomna nedrustningsåtgärderna redan
            finns i de båda START-avtalen. Fortsatta förhandlingar om kärnvapennedrustning
            måste innehålla bestämmelser om inom vilken tid de överenskomna
            nedrustningsåtagandena skall verkställas. Sverige kräver fortsatta
            förhandlingar på detta område, ett START III om man så vill, men
            med den betydande skillnaden att de nya förhandlingarna måste
            omfatta samtliga kärnvapenstater. Jag vill även hänvisa till regeringens
            utrikesdeklaration den 22 februari i år, där det framhålls att
            syftet måste vara att fullständigt avskaffa kärnvapnen, om möjligt
            inom tio till femton år.
          </note>
          <note>
            Eva Zetterbergs andra NPT-fråga gäller under vilka omständigheter
            den svenska regeringen kan stödja kravet på en tidsbegränsning
            av NPT. Eftersom konferensen nu har fattat beslut i förlängningsfrågan,
            har denna fråga inte längre samma aktualitet som tidigare. Jag
            vill dock här redovisa regeringens överväganden i förlängningsfrågan.
          </note>
          <note>
            Efter omsorgsfulla överväganden har regeringen kommit fram till
            slutsatsen att ickespridningsfördraget måste förlängas på obestämd
            tid både för att förhindra ytterligare spridning och för att göra
            det möjligt att på sikt avskaffa samtliga kärnvapen.
          </note>
          <note>
            NPT är det enda fördrag där kärnvapenstaterna har förbundit sig
            att "fortsätta förhandlingar i uppriktig avsikt om effektiva åtgärder
            med avseende på kärnvapenkapprustningens snara upphörande och
            på kärnvapennedrustning". Så länge kärnvapen existerar måste vi
            kräva att dessa åtaganden efterlevs. En tidsbegränsad förlängning
            skulle bl.a. innebära en risk för att fördraget löper ut, inklusive
            kärnvapenstaternas åtaganden.
          </note>
          <note>
            Vi kräver nu, som jag nyss nämnde, fortsatta förhandlingar om
            kärnvapennedrustning, där samtliga kärnvapenstater deltar. Vidare
            anser vi att ett fullständigt provstoppsavtal måste bli klart
            före utgången av detta år. Inom kort inleds i Genève förhandlingar
            om ett avtal om förbud mot tillverkning av klyvbart material för
            vapenändamål. Även dessa förhandlingar bör slutföras snarast.
            Frågan om s.k. negativa säkerhetsgarantier bör omgående bli föremål
            för internationella förhandlingar och ett bindande internationellt
            avtal. Vi anser att de stater som avsagt sig kärnvapen genom NPT
            och som följer avtalet har rätt att få bindande garantier från
            kärnvapenstaterna att de inte skall hotas eller angripas med kärnvapen.
          </note>
          <note>
            Eva Zetterbergs tredje NPT-relaterade fråga gäller vad den svenska
            regeringen gör för att förmå Israel,
          </note>
          <note>
            Pakistan och Indien att gå med i NPT.
          </note>
          <note>
            Hittills har 178 stater tillträtt NPT, och endast ett fåtal stater
            står nu utanför fördraget, däribland de tre som Eva Zetterberg
            nämner. Sverige har vid upprepade tillfällen, såväl bilateralt
            som i andra sammanhang, uppmanat dessa och andra stater som står
            utanför att avstå från kärnvapenoptionen genom att tillträda
          </note>
          <note>
            NPT. Vi kommer att fortsätta att arbeta för att alla stater skall
            bli parter till NPT och utnyttja varje lämpligt tillfälle att
            verka för detta. Under de senaste fem åren har närmare ett fyrtiotal
            stater anslutit sig till
          </note>
          <note>
            NPT. Det är vår förhoppning att de få stater som nu står utanför
            kommer att inse att det ligger i deras intresse att snarast tillträda
            NPT.
          </note>
          <note>
            Slutligen har Eva Zetterberg frågat: "Vad gör den svenska regeringen
            internationellt för att visa på problem med viss fredlig användning
            av kärnenergin, så att andra länder slipper göra om Sveriges misstag?"
          </note>
          <note>
            Som bekant pågår nu förberedelser för ett nytt energipolitiskt
            beslut, i första hand genom arbetet i energikommissionen. Detta
            arbete skall redovisas senast den 1 december i år. I kommissionens
            uppdrag ingår att bl.a. lämna förslag om program med tidsangivelser
            för omställningen av energisystemet. Sedan detta förslag övervägts,
            blir det regeringens och riksdagens sak att ta ställning i frågan.
          </note>
          <note>
            I detta sammanhang vill jag understryka att regeringen fäster
            stor vikt vid det internationella samarbetet på kärnsäkerhetsområdet.
            Jag vill också erinra om vårt stöd och bistånd på detta område
            till länder i
          </note>
          <note>
            Central- och Östeuropa, bl.a. till Litauen när det gäller kärnkraftverket
            Ignalina. Vunna erfarenheter på kärnenergins område skall naturligtvis
            tas till vara på bästa möjliga sätt.
          </note>
          <note type="speaker">
            Anf. 32 EVA ZETTERBERG (v)
          </note>
          <note>
            Fru talman! Jag vill tacka utrikesministern för svaret på min
            interpellation. Grunden till interpellationen är frågan hur hotet
            från kärnvapen ser ut i vår värld.
          </note>
          <note>
            Efter andra världskriget, under hela 50- och 60-
          </note>
          <note>
            talen, fylldes människorna runt om i världen av en oro för att
            kärnvapenkrig skulle bli möjligt på nytt och att kärnvapnen skulle
            öka runt om i världen.
          </note>
          <note>
            Nu blev det inte på det viset, utan ett flertal stater i världen,
            178 stycken, har anslutit sig till ickespridningsavtalet, NPT.
            Det är naturligtvis mycket glädjande, men problemet är att kärnvapenhotet
            i världen inte är över.
          </note>
          <note>
            Vi vet att världen i dag förfogar över 10 000 fler kärnvapen
            än 1970, när avtalet trädde i kraft. Vi vet att det år 2003 kommer
            att finnas ungefär 20 000
          </note>
          <note>
            kärnvapen runt om i världen. Det totala innehavet av kärnvapen
            runt om i världen har alltså ökat, trots en viss nedrustning.
          </note>
          <note>
            Fru talman! Jag vill ta upp frågan om det svar som jag har fått
            generellt på den här interpellationen. Jag ställde interpellationen
            med avsikt att få en diskussion i riksdagen innan förhandlingarna
            var avslutade.
          </note>
          <note>
            Jag menar att det är av största vikt att riksdagen som parlament
            kopplas in och får vara med som en diskussionspart när den svenska
            regeringen agerar internationellt.
          </note>
          <note>
            Det är min uppfattning att den svenska regeringen
          </note>
          <note>
            - som i olika sammanhang har uttryckt sitt stora intresse för
            att verka mer internationellt i FN och driva det internationella
            arbetet, vilket jag naturligtvis tycker är glädjande - ändå inte
            på allvar tycks söka få med sig svenska riksdagen, att föra ut
            de här frågorna i riksdagen och att ha en enig riksdag bakom sig.
          </note>
          <note>
            Vidare tycker jag att det är ett tecken på ointresse att varken
            statsministern eller utrikesministern, såvitt jag vet, närvarade
            vid NPT-konferensen. Jag vet att det på många håll uppfattades
            som en signal om att den svenska regeringen inte anser detta vara
            av lika stor vikt som tidigare.
          </note>
          <note>
            Jag själv och flera andra riksdagsledamöter hade möjlighet att
            närvara i början av konferensen i New
          </note>
          <note>
            York. Naturligtvis tycker jag att det är mycket positivt att
            riksdagen får möjlighet att närvara. Men det handlar inte bara
            om att närvara. När Sveriges regering i internationella sammanhang
            företräder svenska folket är det inte bara, menar jag, en svensk
            socialdemokratisk regering som man företräder, utan faktiskt hela
            Sverige. Där är Sveriges riksdag en väldigt viktig part.
          </note>
          <note>
            Hur kan man nu bedöma Sveriges insats och vad vi har gjort på
            det här området?
          </note>
          <note>
            Min uppfattning är att man på ett betydligt starkare sätt från
            flera andra länders sida har drivit kravet på kärnvapennedrustning.
            Jag kan nämna Mexicos FN-
          </note>
          <note>
            ambassadör Miguel Marin Bosch. Också Irland och en rad andra
            stater lyfte betydligt kraftfullare än Sverige fram de insatser
            som bör göras på det här området.
          </note>
          <note>
            Trots det svar som jag har fått av utrikesministern efterlyser
            jag nya initiativ. På vilket sätt kommer
          </note>
          <note>
            Sverige att agera inom FN? På vilket sätt kommer vi att agera
            för att få fram bindande löften inom CD-
          </note>
          <note>
            förhandlingarna i Genève?
          </note>
          <note>
            Jag vill också peka på det faktum att Sveriges regering - som
            krävde ett förbud när det gäller att förklara kärnvapen som olagliga,
            och detta togs upp i
          </note>
          <note>
            WHO - sedan inte följde upp detta i FN i New York när beslut
            togs om att gå vidare i den frågan i december 1994.
          </note>
          <note>
            Fru talman! Utrikesministern skriver att det är glädjande att
            man kom till det beslut som man kom fram till i New York och förhandlingarna
            där. Men jag ifrågasätter hur glädjande detta är. Det var ju ett
            uppenbart problem att det inte blev ett gemensamt slutdokument.
            Många stater var missnöjda, särskilt uländer.
          </note>
          <note>
            I Financial Times togs detta upp i en artikel den 11 maj. Det
            konstateras där att den principdeklaration som läggs till fördraget
            inte är legalt bindande och att många länder från den alliansfria
            rörelsen beklagade detta. Man har alltså anledning att inte se
            fullt så positivt på slutresultatet som utrikesministern gör.
          </note>
          <note>
            I svaret tar utrikesministern upp att det handlar om en global
            kärnvapennedrustning - att man inte kan ta upp vissa länder eller
            att man inte kan ta upp detta speciellt inom EU. Jag menar att
            man måste ta upp både enskilda länder och det globala. Det finns
            ingen motsatsställning där.
          </note>
          <note>
            Vidare gäller det EU, den europeiska unionen, som inte är en
            försvarsallians Nej. Vi är många som inte heller vill ha det så.
            Däremot har man en gemensam utrikes- och säkerhetspolitik. Där
            tycker jag att det finns en motsättning i utrikesministerns svar.
            Men det är ju där vi måste påverka. Jag undrar naturligtvis hur
            pass mycket den svenska regeringen har tagit med detta inför regeringskonferensen
            1996. Finns frågan om en reell kärnvapennedrustning i Europa med
            där?
          </note>
          <note>
            Vi vet ju att England och Frankrike endast marginellt har minskat
            sina kärnvapeninnehav. Det här är frågor som i allra högsta grad
            berör säkerheten i Europa.
          </note>
          <note>
            Därför finns det all anledning att ta upp de frågorna just inom
            EU.
          </note>
          <note>
            Anf. 33 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! Först vill jag säga att jag tycker det är viktigt
            att det finns ett parlamentariskt engagemang i frågorna kring
            kärnvapnen och vår strävan efter en kärnvapenfri värld. Parlamentarikerna
            har ju ofta större möjligheter att använda ett starkare språk
            och gå hårdare fram än sina regeringar. Det tycker jag är välkommet,
            och jag tycker vi skall ha en viss respekt för den uppdelningen.
          </note>
          <note>
            Jag hade själv gärna deltagit i den mycket viktiga konferensen
            om icke-spridningsfördraget som också var betydelsefull för nedrustningsfrågorna.
            Sedan ett halvår tillbaka hade jag bestämt att just veckan efter
            påsk ha semester med familjen. Det bestämde jag innan jag visste
            om konferensen. Jag hoppas det respekteras att även ett statsråd
            har rätt att ha fyra dagars semester. Vi hade ändå fullgod närvaro
            vid konferensen, inte bara genom att UD:s högste tjänsteman
          </note>
          <note>
            - alltså kabinettssekreterare Jan Eliasson - var där, utan också
            genom att vi var ett av de få länder som hade en parlamentarisk
            delegation. Jag tycker det är viktigt att vi i regeringen har
            det samspelet med riksdagen.
          </note>
          <note>
            Eva Zetterberg frågar om vilket sätt vi nu går vidare på. Jag
            tycker att det är en framgång att vi nu har ett icke-spridningsfördrag
            som kommer att gälla framöver - vi är säkra på det - och att 178
            stater har undertecknat det. Vad beträffar ickespridningsfrågorna
            gäller det nu att kontrollera och att följa upp. Det är den typen
            av arbete som skall ske.
          </note>
          <note>
            Det andra benet i det här fördraget handlar ju om nedrustning.
            Jag håller med Eva Zetterberg om att det arbetet inte alls är
            lika framgångsrikt. Det vi har till vårt förfogande där är ju
            CD-arbetet i Genève, och det skall naturligtvis fortsätta. Jag
            har i mitt tal också nämnt hur jag tycker det skall gå till, hur
            det här skall fortsätta.
          </note>
          <note>
            Frågan om kärnvapnens laglighet har diskuterats tidigare här
            i riksdagen. Jag tycker det är väldigt bra att frågan blir föremål
            för en rättslig prövning av domstolen i Haag. Men man skall ju
            inte hålla på att sända frågan gång efter gång till domstolen
            i Haag.
          </note>
          <note>
            Den har får det här ärendet och skall pröva det. Det var därför
            vi avstod från att sända det ytterligare en gång i höstas när
            man skulle ta ställning inom FN. Det är bra att prövningen görs.
          </note>
          <note>
            Låt mig också säga att trots allt som är positivt nu, att icke-spridningsfrågorna
            ändå rör sig framåt, måste man ha tummen i ögat på kärnvapenstaterna.
            Jag tycker att det är oroande att höra att man under den franska
            presidentvalskampanjen diskuterat ytterligare kärnvapentester.
            I dag, och det var det jag särskilt ville nämna, har det kommit
            rapporter om att Kina har genomfört provsprängningar. Det är klart
            att detta är särskilt olyckligt när det samtidigt pågår förhandlingar
            om provstopp i Genève. Det är tredje gången Kina gör provsprängningar
            under provstoppsförhandlingar.
          </note>
          <note>
            Jag förutsätter naturligtvis att den provsprängning som nu har
            skett inte skall medföra att också andra kärnvapenstater återupptar
            sina provsprängningar. Det skulle vara mycket olyckligt. Jag tror
            vi gemensamt måste verka starkt för att det blir en annan tingens
            ordning.
          </note>
          <note type="speaker">
            Anf. 34 EVA ZETTERBERG (v)
          </note>
          <note>
            Fru talman! Frågan om hur Sverige agerar måste diskuteras betydligt
            mer anser jag. Vi kan börja med detta att Sverige lade ned sin
            röst i FN. Det kan man ju uppfatta på olika sätt. Många har uppfattat
            det som att Sverige inte helt klart står bakom begäran om att
            förklara kärnvapen olagliga. Där menar jag att regeringen gjorde
            ett stort misstag.
          </note>
          <note>
            I den vidare diskussionen om hur vi skall agera inom EU, så fick
            jag inget svar av utrikesministern på frågan om hur regeringen
            kommer att göra inför regeringskonferensen 1996. Har Sverige aktualiserat
            de oroande kärnvapeninnehav som finns i Europa? Jag har inte hört
            någonting om detta.
          </note>
          <note>
            Utrikesministern sade tidigare att man i bilaterala samtal med
            de s.k. tröskelstaterna - bl.a. Israel -
          </note>
          <note>
            skulle ha tagit upp dessa krav. Hur och var syns detta?
          </note>
          <note>
            Jag har inte kunnat läsa mig till det i några av de UD-
          </note>
          <note>
            dokument som jag har fått tillgång till. Eller är det
          </note>
          <note>
            Mona Sahlin, som nu är på besök i Israel, som kommer att ta upp
            detta? Jag hoppas naturligtvis det.
          </note>
          <note>
            Sverige måste använda sig av alla tänkbara kontakter för att
            driva på dessa stater så att de kommer med i
          </note>
          <note>
            NPT.
          </note>
          <note>
            Fru talman! Jag vill återkomma till frågan om tidplanen, där
            vi är oense så till vida att jag anser att vi borde ha sett till
            att NPT blev tidsbegränsat för att sätta press på kärnvapennedrustningen,
            eftersom den ingår som en väldigt tung del i NPT. Hela 6 § handlar
            ju om detta. När Sverige i förhandlingar talar om betydelsen av
            en tidplan använder man svaga ord.
          </note>
          <note>
            Man talar om att det vore "rimligt", att det skulle kunna vara
            "av värde" osv. i stället för att klart och tydligt säga att vi
            kräver detta och att vi anser det vara av yttersta vikt. Jag tycker
            inte att vi i det sammanhanget skall falla undan för ett utslätat
            diplomatiskt språk. Jag är rädd att det är det som vi gör.
          </note>
          <note>
            Fru talman! Jag vill också kommentera frågan om den fredliga
            användningen av kärnenergi. I slutet av svaret på min interpellation
            svävar utrikesministern på målet. Vi har Energikommissionen som
            jag hoppas kommer att föra den frågan framåt och vi har ju ett
            politiskt beslut. En folkomröstning från 1980 talar klart och
            tydligt om att vi skall avveckla kärnkraft som energiform i Sverige.
            Jag hoppas att regeringen står fast vid det. Det sätt på vilket
            vi har fört fram dessa frågor internationellt visar tydligt att
            vi inte talar om den opinion som finns i Sverige och det beslut
            som har fattats om att avveckla kärnkraft i vårt eget land. Jag
            anser att vi internationellt måste följa upp beslut som fattas
            i Sverige.
          </note>
          <note>
            Anf. 35 Utrikesminister LENA HJELM-
          </note>
          <note>
            WALLÉN (s)
          </note>
          <note>
            Fru talman! När det först gäller vårt samarbete i
          </note>
          <note>
            EU är det så att EU inte är någon försvarsallians. Jag tror inte
            heller att Eva Zetterberg, liksom jag, vill att det skall bli
            det. Därmed finns det inte någon direkt ingång till att diskutera
            kärnvapnen i Storbritannien och Frankrike. Däremot är Storbritannien
            och Frankrike kärnvapenstater som vi ställer krav på. Vi vill
            att det där skall bli en kärnvapennedrustning, eftersom dessa
            länder tillhör den gruppen. Vi har naturligtvis utövat vår påverkan
            när vi har försökt att samordna
          </note>
          <note>
            EU-ståndpunkter inför konferensen i New York,
          </note>
          <note>
            NPT-konferensen.
          </note>
          <note>
            Jag har litet svårare att se om frågan direkt hör till regeringskonferensen
            1996, IGC-konferensen. Vad den konferensen kommer att handla om
            är traktatsförändringar, alltså förändringar av Maastrichttraktaten.
          </note>
          <note>
            På det viset är den inte någon bra ingång till diskussionen om
            kärnvapennedrustning. Det får vi nog använda andra och bättre
            kanaler till.
          </note>
          <note>
            Beträffande lagligheten, snarare olagligheten, av kärnvapen gjorde
            Sverige så att vi i vår röstförklaring citerade precis det som
            riksdagen hade uttalat. Därmed är ståndpunkten precis densamma
            för riksdag och regering. Jag tror att det är en styrka i det
            sammanhanget. Men när det gäller den rent tekniska frågan om man
            skulle skicka frågan ytterligare en gång till domstolen, tyckte
            vi att det räckte med en gång. Det skulle bara försvåra processen
            om frågan togs upp en gång till. Därför avstod vi i omröstningen.
            Men det finns alltså ingen skillnad i sak mellan vad regering
            och riksdag har sagt.
          </note>
          <note>
            Tidplanen är naturligtvis viktig. I alla avtal om kärnvapennedrustning
            måste det finnas tidplaner, vilket det också gör i START-avtalet.
            Det är därför som vi gärna vill se ytterligare ett START-avtal,
            eftersom det där ingår planer för hur man skall genomföra en minskning.
            Det är viktigt att det kan utvecklas vidare.
          </note>
          <note>
            Slutligen när det gäller den civila kärnenergin och dess användning
            är det upp till varje land att fatta beslut om sitt förhållande
            till kärnenergi. Vad vi och andra länder har lärt oss om kärnsäkerhet
            under åren måste ställas till allas förfogande i den internationella
            debatt som förs om kärnenergins användning. Vi skall inte bara
            ställa våra synpunkter till förfogande utan vi hjälper också till
            praktiskt för att öka kärnsäkerheten, t.ex. när det gäller kärnkraftverket
            Ignalina.
          </note>
          <note type="speaker">
            Anf. 36 EVA ZETTERBERG (v)
          </note>
          <note>
            Fru talman! Jag anser att vi skall påpeka att vår omsorg om kärnsäkerhet
            och säkerhet över lag i Sverige har lett till en folkomröstning,
            där vi har beslutat att avveckla kärnkraften. Det har inte förts
            fram på
          </note>
          <note>
            NPT-konferensen och över huvud taget inte i några internationella
            sammanhang enligt vad jag har hört.
          </note>
          <note>
            Jag tycker att Sverige har en skyldighet att göra det.
          </note>
          <note>
            Jag hoppas verkligen att arbetet inom EU fortsätter. Jag har
            ännu inte hört, men jag hoppas att få höra i framtiden, att Sverige
            driver på för att England och
          </note>
          <note>
            Frankrike måste påbörja en minskning av sitt kärnvapeninnehav
            med målet att till sist eliminera detta över huvud taget.
          </note>
          <note>
            Fru talman! Jag är oroad över Sveriges profil som nedrustningsnation.
            Vi har haft ett mycket gott rykte med starka kvinnor som Alva
            Myrdal, Ulla Lindström och inte minst Inga Thorsson som har varit
            pådrivande i det här arbetet. Utrikesministern, som jag väl unnar
            semester, kunde inte närvara vid någon del av konferensen. Jag
            är rädd att det uppfattas som ett tecken också på bristande intresse
            för dessa frågor.
          </note>
          <note>
            Fru talman! Jag vill skicka med till regeringen hur viktigt det
            är med dessa frågor och att i det här sammanhanget driva en hög
            internationell profil. För att stärka utrikesministern i detta
            arbete vill jag avsluta med att läsa upp delar av dikten Världsundergång
            av den beklagligtvis bortgångne Karl Vennberg ur diktsamlingen
            Synfält. Jag citerar den första och sista strofen:
          </note>
          <note>
            Du har förstås hört det, redan i går visste de det både i cigarrboden
            och hos hårfrisörskan.
          </note>
          <note>
            Gud, stärk deras läppar, så att de orkar berätta det.
          </note>
          <note>
            Vi som lever är redan utdöda, inte ens vaknätterna och cigarrettaskan
            finns kvar efter oss.
          </note>
          <note>
            Bara som ett nysande, vips var allting förbi, ingen kom att tänka
            på att rädda ett litet fossil en gång av vårt mångformiga släkte.
          </note>
          <note>
            O fågel som flyger mot norr, må Gud stärka din strupe, så att
            du orkar berätta.
          </note>
          <note>
            Här i stan vet varenda hundvalp om det.
          </note>
          <note>
            Fru talman! Jag hoppas att regeringen skall stärka sitt arbete
            vad gäller nedrustning. Det behövs.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1994/95:130 om gruppbostäder för utvecklingsstörda
          </note>
          <note>
            Anf. 37 Socialminister INGELA
          </note>
          <note>
            THALÉN (s)
          </note>
          <note>
            Fru talman! Birgitta Wichne har frågat mig vilka åtgärder jag
            är beredd att vidta för att få till stånd en översyn av gällande
            tolkningar och bestämmelser angående antalet boende i gruppbostäder
            för utvecklingsstörda såväl i privat som i offentlig regi.
          </note>
          <note>
            Bakgrunden till Birgitta Wichnes interpellation är den nya lagen
            (1993:387) om stöd och service till vissa funktionshindrade (LSS)
            som trädde i kraft den
          </note>
          <note>
            1 januari 1994. Det är en rättighetslag som ger bl.a.
          </note>
          <note>
            personer med utvecklingsstörning och personer med andra stora
            och varaktiga funktionshinder en lagstadgad rätt till olika former
            av stöd och service. LSS har ersatt den tidigare omsorgslagen
            som omfattade bl.a.
          </note>
          <note>
            personer med utvecklingsstörning.
          </note>
          <note>
            En av insatserna i LSS är bostad med särskild service för vuxna,
            som bl.a. innefattar gruppbostäder och servicebostäder. I propositionen
            om LSS betonades att bostäder för personer med funktionshinder
            bör vara utformade på ett sådant sätt att de boende ges möjlighet
            att leva ett självständigt liv. Den dåvarande regeringen lämnade
            därför i propositionen om LSS en del principiella riktlinjer när
            det gäller gruppbostäder.
          </note>
          <note>
            Däremot reglerades inte i detalj hur boendet skall vara organiserat
            och utformat. Det underströks bl.a. att bostadslägenheten i en
            gruppbostad skall vara den enskildes permanenta bostad.
          </note>
          <note>
            De generella byggbestämmelser som gäller för bostäder i allmänhet
            skall därför också gälla för bostadslägenheter i en gruppbostad.
            Vidare konstaterades att gruppbostäderna bör utformas och placeras
            så att de inte får en institutionell prägel.
          </note>
          <note>
            Ett positivt socialt samspel med andra är ett nödvändigt inslag
            för ett gott liv i en gruppbostad. För att stärka och utveckla
            samspelet i gruppbostaden och öka enskilda personers självständighet
            krävs att gruppen, som delar gemensamma utrymmen, inte är för
            stor. Därför förutsattes i propositionen att ett litet antal personer
            bor tillsammans i en gruppbostad. När det gäller barn och ungdomar
            framhölls att barn och ungdomar med utvecklingsstörning eller
            autism i många fall är särskilt beroende av att gruppen är liten.
          </note>
          <note>
            Jag delar de ställningstaganden som den förra regeringen gjorde
            i denna fråga i propositionen om LSS
          </note>
          <note>
            och som också riksdagen anslutit sig till.
          </note>
          <note>
            Till skillnad från vad som gällde i fråga om omsorgslagen innehåller
            LSS eller propositionen om LSS
          </note>
          <note>
            således inte något ställningstagande om hur många boende som
            bör komma i fråga i en gruppbostad. Det är en uppgift för de ansvariga
            huvudmännen och tillsynsmyndigheterna att tolka de mer allmänna
            riktlinjer som regering och riksdag har gett.
          </note>
          <note>
            Birgitta Wichne berör i interpellationen även frågan om bidrag
            till anordnande av gruppboende. För att påskynda utbyggnaden av
            särskilda boendeformer för funktionshindrade och äldre personer
            beslutade riksdagen i samband med ÄDEL-reformen att införa ett
            statligt stimulansbidrag till byggande av gruppbostäder för utvecklingsstörda,
            funktionshindrade, äldre och psykiskt sjuka personer. Bidrag till
            gruppbostäder utbetalas med 500 000 kronor per boendeenhet som
            färdigställs under åren 1991-1995. Socialstyrelsen administrerar
            och beslutar om bidraget. Detta stimulansbidrag har haft glädjande
            stor effekt, och medlen inom den av riksdagen beslutade ramen
            är i princip slut i och med utgången av innevarande budgetår.
          </note>
          <note>
            Socialstyrelsen har i ett meddelandeblad, nr 9/94, redogjort
            för villkoren och kraven för det statliga stimulansbidraget. Birgitta
            Wichne hänvisar till detta meddelandeblad i sin interpellation.
            När det gäller gruppbostäder för utvecklingsstörda och andra personer
            med begåvningsmässiga funktionshinder skriver
          </note>
          <note>
            Socialstyrelsen i meddelandebladet att bidrag inte beviljas till
            gruppbostäder med fler än fem boende.
          </note>
          <note>
            Anledningen till detta är att "gruppen inte bör vara större än
            att den enskilde kan få en social roll i gruppen, kan knyta vänskapsband
            och kunna förstå och förutsäga andras reaktioner". Socialstyrelsens
            bedömning grundas på de samlade erfarenheter som finns på detta
            område.
          </note>
          <note>
            Jag vill betona att det absolut inte finns någon skillnad mellan
            de krav som ställs på offentliga och på privata huvudmän för att
            de skall erhålla stimulansbidrag.
          </note>
          <note>
            När det gäller det ärende avseende Älvsborgs läns landsting som
            Birgitta Wichne nämner i sin interpellation fick landstinget avslag
            beroende på att dess ansökan gällde en gruppbostad med sex boende.
            Jag har emellertid erfarit att det finns ytterligare skäl för
            avslaget då de egna lägenheterna i gruppbostaden saknade eget
            kök eller kokvrå. Socialstyrelsen bedömde således att lägenheterna
            inte uppfyllde de krav som skall vara uppfyllda för att stimulansbidrag
            till gruppbostäder skall kunna beviljas.
          </note>
          <note>
            Jag vill understryka att det självklart är så, att samma kvalitetskrav
            skall gälla för sådan verksamhet som bedrivs av kommuner och landsting
            som för enskild verksamhet. Ansvaret att se till att den faktiska
            verksamheten stämmer överens med lagstiftningen ligger, oavsett
            huvudmannaskap, hos tillsynsmyndigheterna.
          </note>
          <note>
            Jag vill till sist påpeka att regeringen uppdragit åt
          </note>
          <note>
            Socialstyrelsen att fortlöpande följa upp och utvärdera
          </note>
          <note>
            LSS och övriga delar av handikappreformen. I uppdraget ingår
            bl.a. att följa avvecklingen av vårdhemmen för personer med utvecklingsstörning.
            Enligt min uppfattning är det viktigt att även frågor om gruppbostädernas
            organisation och utformning i detta sammanhang följs upp och utvärderas.
          </note>
          <note>
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            9 § Svar på interpellationerna 1994/95:132 och
          </note>
          <note>
            140 om forskningen om elallergi
          </note>
          <note>
            Anf. 38 Socialminister INGELA
          </note>
          <note>
            THALÉN (s)
          </note>
          <note>
            Herr talman! Görel Thurdin har frågat mig vilka åtgärder inom
            vård, behandling och forskning regeringen planerar med anledning
            av problemen kring s.k. elkänslighet. Lennart Fridén har frågat
            mig vilka åtgärder jag ämnar vidta för att forskningen kring elkänslighet
            och de till denna relaterade försöken med boende skall redovisas
            på ett otvetydigt sätt. Jag väljer att besvara frågorna i ett
            sammanhang.
          </note>
          <note>
            Jag vill återigen understryka det som jag sade till
          </note>
          <note>
            Lennart Fridén i ett frågesvar om elkänslighet den 7
          </note>
          <note>
            februari i år. Även om det för närvarande inte finns ett vetenskapligt
            fastställt samband mellan elektromagnetiska fält och de symtom
            som uppges, så skall problemen tas på allvar. Det går inte att
            utesluta att det i framtiden kan komma fram sådana rön som visar
            att ett samband finns.
          </note>
          <note>
            De upplevda symtomen orsakar de drabbade stort lidande och är
            ofta orsak till nedsatt arbetsförmåga.
          </note>
          <note>
            För att relevanta åtgärder skall kunna vidtas är det angeläget
            med en helthetsbedömning av den elkänsliges totala miljö och livssituation.
            Det är viktigt att ta hänsyn till brister i den miljö som den
            elkänslige vistas i. Det kan gälla ventilation, ergonomi, elektromagnetiska
            fält, belysning, städning men också den fysiska och psykosociala
            livssituationen. Ingen faktor kan uteslutas på förhand, och säkerligen
            samverkar många faktorer till att de uppgivna symtomen uppstår.
          </note>
          <note>
            Problemen skall utredas förutsättningslöst såväl inom hälso-
            och sjukvården som på arbetplatserna.
          </note>
          <note>
            De personer som upplever sig elkänsliga skall bemötas med respekt
            av hälso- och sjukvården, socialtjänsten, försäkringskassan och
            andra samhällsorgan.
          </note>
          <note>
            Kontinuitet och ett omsorgsfullt omhändertagande är mycket viktigt
            vid dessa mångfasetterade symtombilder, där orsakssambanden ofta
            är oklara. Det är angeläget att utvecklingsarbetet fortsätter
            och att kunskaperna ökar, så att det blir möjligt att förbättra
            utredning och behandling av sådana här fall.
          </note>
          <note>
            Hälso- och sjukvården har avgörande betydelse för att lindra
            och bota de symtom som förknippas med elektromagnetiska fält,
            men även kompletterande åtgärder för att förbättra miljöerna som
            den elkänslige vistas i har genomförts. I dagsläget finns det
            dock ingen säker och systematiskt uppbyggd kunskap om sådana kompletterande
            åtgärder, exempelvis s.k.
          </note>
          <note>
            elsanering, varit verkningsfulla när det gäller att avhjälpa
            de elkänsligas symtom.
          </note>
          <note>
            I ett flertal sammanhang har riksdagen, nu senast i bostadsutskottets
            betänkande 1994/95 BoU18, behandlat frågan om bostadsanpassningsbidrag
            för s.k.
          </note>
          <note>
            elsanering. Regeringen har under den gångna veckan givit Boverket
            i uppdrag att i samråd med Socialstyrelsen göra en särskild kartläggning
            och analys av bostadsanpassningsbidrag för elsanering. Boverket
            skall kartlägga och beskriva i vilken utsträckning bostadsanpassningsbidrag
            går till elsanering av boendemiljön. Kartläggningen skall också
            ta upp vilken typ av åtgärder stödet avsett, hur omfattande stödet
            varit och de totala kostnaderna för åtgärderna. Boverket skall
            också bedöma och analysera i vilken utsträckning elsaneringen
            haft några effekter på de elkänsligas symtom och hälsa. Med hänsyn
            till att bedömningen av hälsoeffekter kräver särskild kompetens
            kommer denna del av uppdraget att genomföras i samråd med Socialstyrelsen.
          </note>
          <note>
            I debatten har elsanering ibland framställts som den enda effektiva
            metoden att avhjälpa den elkänsliges symtom. Om den nu aviserade
            kartläggningen och ny forskning skulle påvisa att elsanering är
            en effektiv metod, har vi dock bara kommit en bit på vägen att
            förbättra de elkänsligas situation. De elkänsliga kan då enbart
            vistas i miljöer som är elsanerade. I vårt genomelektrifierade
            samhälle blir sådana inskränkningar mycket drabbande för den elkänslige.
            Även om elsanering skulle kunna vara en dellösning, anser jag
            därför att andra åtgärder, som gör det möjligt för den elkänslige
            att vistas i vårt samhälle utan några inskränkningar över huvud
            taget, bör prövas inom forskning och utveckling kring elkänslighet.
          </note>
          <note>
            Det finns exempel på åtgärder där man nått goda resultat utan
            att elsanera. Ett exempel är företaget
          </note>
          <note>
            Telia. Dess åtgärdsprogram har utgått från att problemen orsakas
            av en kombination av olika arbetsbelastningar - kemiska, fysikaliska,
            psykosociala m.m.
          </note>
          <note>
            Utifrån denna syn har Telia utarbetat individuella åtgärdspaket
            för personalen.
          </note>
          <note>
            Det faktum att vi ännu inte funnit någon enkel förklaring till
            elkänslighet ställer höga krav på alla inblandade - forskare,
            läkare, patienter, intresseföreningar osv. Det är mycket viktigt
            att alla som har med frågan att göra har en öppen attityd. Förutfattade
            meningar och låsta positioner kan hindra att vi finner de verkliga
            orsakerna till problemen. Lösningarna på problemen kan vara olika
            och bör hela tiden utgå från individens behov.
          </note>
          <note>
            Görel Thurdin efterlyser mer forskning. Forskningen kring elkänslighet
            fortsätter oförminskat, och området är relativt sett välförsörjt
            när det gäller forskningsmedel. Arbetsmiljöfonden finansierar,
            till ett värde av sammanlagt ca 9 miljoner kronor i år, ett tjugotal
            projekt med anknytning till elektromagnetiska fält och arbetsmiljö.
            Den forskning som finansieras har stor spännvidd - allt från provokationsförsök
            där man letar efter ett samband mellan bildskärmar och elkänslighetssymtom
            till hur elektromagnetiska fält påverkar celler hos människan.
            Även Arbetsmiljöinstitutet finansierar forskning om elektromagnetiska
            fält med ca 9 miljoner kronor. Sammanlagt ger således Arbetsmiljöinstitutet
            och Arbetsmiljöfonden 18
          </note>
          <note>
            miljoner kronor till forskning om elektromagnetiska fält.
          </note>
          <note>
            För att något visa vilken vikt Arbetsmiljöfonden och Arbetsmiljöinstitutet
            tillmäter denna forskning kan jag som jämförelse nämna att den
            offentliga finansieringen av utbildning och forskning om buller
            -
          </note>
          <note>
            ett av våra allvarligare miljöproblem - enligt senaste tillgängliga
            uppgifter uppgick till drygt 22 miljoner kronor (Handlingsplan
            mot buller SOU 1993:65).
          </note>
          <note>
            I debatten förekommer ibland farhågor för att forskningsfinansiärerna
            enbart stödjer de forskningsprojekt som inte är kontroversiella,
            dvs. sådana som visar att det inte finns några samband mellan
            elektromagnetiska fält och de uppgivna symtomen. Vidare har det
            framförts att det finns en oenighet mellan forskare om förklaringarna
            till elkänslighet och att denna oenighet i slutändan drabbar de
            elkänsliga.
          </note>
          <note>
            Låt mig säga att jag håller med Lennart Fridén när han säger
            att vi politiker varken får eller kan vara domare i forskartvister.
            Det är min bestämda uppfattning att finansieringen av forskningen
            kring elkänslighet vilar på opartisk grund. Finansieringen styrs
            av strikt vetenskapliga kriterier som inte skiljer sig från de
            kriterier som gäller för finansiering av forskning inom andra
            områden, och så skall det fortsätta att vara. Vad gäller oenigheten
            mellan forskare är detta ett naturligt inslag i forskarsamhället,
            som inte behöver vara till nackdel för de elkänsliga, snarare
            tvärtom. Forskningen gynnas av att olika åsikter får mötas och
            av att man lär av varandras olika uppfattningar.
          </note>
          <note type="speaker">
            Anf. 39 LENNART FRIDÉN (m)
          </note>
          <note>
            Herr talman! Jag får tacka statsrådet för svaret.
          </note>
          <note>
            Det var omfattande och, som jag upplever det, fullt av empati.
            Det var kanske ändå inte riktigt det svar som jag hade velat ha,
            och det finns därför anledning att något replikera på det.
          </note>
          <note>
            Normalt brukar interpellationsdebatter inte avsätta några spår
            i form av reaktioner från allmänheten eller ens de närmast berörda,
            men efter vår debatt i februari gick min telefon varm under flera
            dagar, och den lilla lampan på telefonsvararen blinkade ofta och
            indikerade att jag sökts av forskare, drabbade och anhöriga till
            sådana. Brev och dokument, inklusive kopior av protokollet från
            vårt meningsutbyte med kommentarer i kanten, strömmade in.
          </note>
          <note>
            Alla menade att de svar som jag fått inte var helt korrekta.
            Den största irritationen gällde den vid den tidpunkten aktuella
            rapporten från Socialstyrelsen. Jag kan avstå från att här upprepa
            de värdeomdömen om den som då kom till uttryck. Sammanfattningsvis
            anser alla att dess kategoriska påståenden på vissa punkter både
            försvårar för den fortsatta forskningen och för de läkare som
            rent praktiskt börjat arbeta med frågan sedan de uppfattat vissa
            samband hos sina patienter samt försvårar för de kommunala tjänstemän
            som påbörjat eller planerat åtgärder med avseende på bostadssanering.
            Huvudmännen har nu fått en chans att med hänvisning till rapporten
            neka anslag.
          </note>
          <note>
            Att en grupp i sin förtvivlan t.o.m. har anmält Socialstyrelsen
            till Riksdagens revisorer för granskning måste jag erkänna att
            jag har en viss förståelse för när jag fått ta del av information
            från olika håll.
          </note>
          <note>
            Det finns en parallell till det fall i Göteborg rörande forskning
            avseende hälsovådliga luftförhållanden i skolorna som jag refererade
            till i frågedebatten i februari. Utgår man från givna parametrar
            blir inte undersökningarna förutsättningslösa, och då missar man
            det nya, det okända som man egentligen borde vara ute efter.
          </note>
          <note>
            Får man då påpekande om detta bör man visa en sådan ödmjukhet
            inför frågor som gäller människors väl och ve att man släpper
            eventuell prestige och tittar även på det som man kanske inte
            tror på. Oavsett resultatet förstärker det forskningens och forskarnas
            anseende. Men om man negligerar vissa synpunkter frodas myterna,
            och debatten kommer att handla om fel saker. Det gillar ingen
            av parterna. Litet av det tycker jag att man har upplevt i nuläget,
            Allergiåret
          </note>
          <note>
            1995.
          </note>
          <note>
            Den forskare som kommit längst på området och som många ställer
            sitt hopp till är den som varit mest lågmäld i den här debatten.
            Han har vid mina samtal med honom bara pekat på enkla påvisbara
            svårigheter för honom och den tryggade kontinuiteten i hans arbete.
            Han har utan värderande omdömen redovisat hur frågan har handlagts
            och inbjudit mig att själv förvissa mig om detta på plats. Jag
            har också fått ta del av hans brevväxling med statsrådet.
          </note>
          <note>
            Sedan interpellationen ställdes har jag också fått veta att han
            i förra veckan här i riksdagen av Cancer
          </note>
          <note>
            Och Allergifonden har tilldelats dess första miljömedicinska
            pris. Jag har av dess vetenskaplige rådgivare fått motiveringen
            till detta, vars senare hälft jag gärna vill återge:
          </note>
          <note>
            Forskningen är av världsklass och har karaktär av spjutspetsforskning.
            Hans forskning kommer sannolikt att få stor betydelse för framtidens
            elektronikforskare. Olle Johanssons arbete är grundforskning,
            men kunskapen kan leda till att teknikutvecklingen så småningom
            klarar att förebygga orsakerna till elöverkänslighet.
          </note>
          <note>
            Jag tycker att detta är ett betyg som talar för sig självt.
          </note>
          <note>
            Från Karlskogaprojektets berörda och från för detta inkopplade
            experter på olika områden har jag fått mycket information och
            tagit del av korrespondens som tillställts bl.a. Socialstyrelsen
            och Folkhälsoinstitutet. De har även redovisat och hänvisat till
            de många rapporter från undersökningar i andra länder som man
            bort ta till sig. En öppnare attityd i framtagandet av den aktuella
            rapporten hade även kunnat ge vägledning för Karlskogaprojektet.
            Nu finns i stället skepsis och olust.
          </note>
          <note>
            Med tanke på att det är uppenbart att de berörda både följer
            forskningen nära, av förståeliga skäl, och, vilket väl också statsrådet
            och jag får finna glädjande, håller ett öga på vad vi gör och
            säger i denna kammare tror jag att de väntar på en tydlig signal,
            ett klart uttalande från statsrådet om att forskning som pågår
            på detta område inte får försvåras - det framkommer också av svaret
            på interpellationen - men även att rapporten från Socialstyrelsen
            inte bör tillmätas någon överordnad eller vägledande roll utan
            bara skall läggas till övriga rapporter som ett debattinlägg vilket
            som helst.
          </note>
          <note>
            Anf. 40 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Jag tackar socialminister Ingela
          </note>
          <note>
            Thalén för svaret. Jag finner svaret vara intressant i vissa
            delar. Jag skönjer en ödmjukhet inför problemställningen, något
            som jag uppskattar och anser vara nödvändigt.
          </note>
          <note>
            Den komplexa värld som vi själva skapar tvingar oss ju till ständiga
            reträtter, omvärderingar, förbud, saneringar m.m. och ställer
            krav på en annan typ av kunskap än den som vi tidigare har tillgodogjort
            oss.
          </note>
          <note>
            Det som i svaret benämns som "upplevda problem" är i allra högsta
            grad reellt. Jag har fått många brev om elkänslighet, ofta kombinerad
            med känslighet för metaller, vilket jag utgår ifrån att Lennart
            Fridén också har fått. I de flesta brev berättar människor att
            läkare och tandläkare hela tiden försöker påtvinga dem en psykologisk
            förklaringsmodell, eftersom dessa läkare ens vägrar tänka tanken
            att det finns något som heter elöverkänslighet.
          </note>
          <note>
            Socialstyrelsen har också stöttat den inställningen mer än någon
            annan inställning trots att, som socialministern säger, ingenting
            har kunnat bevisas.
          </note>
          <note>
            Ett brev har särskilt upprört mig. Det är ett brev från en ensamstående
            mor med en son på sju år. Pojken har konstaterats elöverkänslig
            av en professor och en läkare efter noggranna tester och undersökningar.
          </note>
          <note>
            Pojken har inte klarat klassrumsmiljön utan varit tvungen att
            skydda sig mot de 21 lågt sittande lysrören i klassrummet. Skolläkaren
            försöker emellertid tvinga mamman till psykologer, för läkaren
            underkänner expertutlåtandena utan att vara expert själv och hänvisar
            dessutom till Socialstyrelsen som säger att det inte finns något
            som heter elöverkänslighet.
          </note>
          <note>
            Dessutom tillåter Socialstyrelsen att människor som är elöverkänsliga
            utsätts för terapi. De skall lära sig att tåla. Vi som följt frågan
            om allergier, t.ex.
          </note>
          <note>
            läkare och mödrar, vet att allergier byggs på - inte minskar
            - av att människor utsätts för påverkan av något som de reagerar
            mot, såvida orsaken inte helt kan elimineras.
          </note>
          <note>
            Psykiatrifonden går i en folder ut med informationen att psykisk
            sjukdom är en folksjukdom. Är det vad vi har att vänta oss? Är
            det vad pojken och hans mamma har att vänta sig? Jag tror varken
            socialministern eller jag accepterar den typen av inställning.
          </note>
          <note>
            Jag håller med socialministern om att vi inte endast kan inrikta
            oss på elsanering. Det betyder stora inskränkningar för de elkänsliga
            eftersom vi inte sanerar överallt. Det är helt rätt. Jag vill
            understryka det som anges i svaret, nämligen vikten av att ta
            reda på andra orsaker, t.ex. tungmetallers inverkan. Det finns
            kvicksilver i amalgam, och det finns också E-ämnen i våra livsmedel.
            Man kan nästan inte köpa något som är behandlat utan att det finns
            ett E-ämne där. Det finns också andra miljöfaktorer. Vi måste
            alla se till den totala miljöbelastningen. Jag anser att socialministern
            har betonat detta i svaret.
          </note>
          <note>
            Jag tycker också att det är bra att socialministern kräver en
            öppen attityd. Ingen av oss får ha förutfattade meningar eller
            låsta positioner - inte ens Socialstyrelsen. Vi politiker kan
            naturligtvis inte agera domare i forskartvister - det förstår
            jag också - men vi ger inte oss själva rätt att avstå från att
            använda försiktighetsprincipen och värna människor från giftiga
            ämnen och dåliga miljöer. Vi politiker kan de facto inte vänta
            på vetenskapliga bevis och låta människor komma i kläm mellan
            vetenskap och beprövad erfarenhet. Vi är valda för att lyssna
            på människor. Förhoppningsvis ställer läkare sina diagnoser utifrån
            att ha lyssnat på sina patienter. Det är bara patienten som vet
            hur han eller hon mår.
          </note>
          <note>
            Jag uppskattar dessutom att socialministern och regeringen betonar
            att elkänsliga skall bemötas med respekt av inte bara hälso- och
            sjukvården utan också socialtjänsten, försäkringskassan och andra
            samhällsorgan. Jag noterar också betoningen på kontinuitet och
            ett omsorgsfullt omhändertagande då orsakssambanden ofta är oklara.
          </note>
          <note>
            Det stämmer inte med vad som sägs i de brev jag får. Det framkommer
            i brev och i samtal med människor att de förvägras sjukpenning
            därför att de inte har en erkänd och vetenskapligt bevisad diagnos.
            De förvägras sjukskrivning därför att de vägrar att betrakta sig
            som psykiskt sjuka. Vissa län är hårdare än andra. Människor behandlas
            inte lika. Jag vill därför att socialministern svarar mig på följande
            frågor.
          </note>
          <note>
            Är det patienten som skall betala för att den medicinska vetenskapen
            inte vet? Vad är kriteriet för att få sjukpenning? Är det att
            man är sjuk och inte orkar arbeta, eller är det att man erkänner
            sig ha rätt sjukdom, t.ex. att man är psykiskt sjuk?
          </note>
          <note>
            Jag ställer dessa frågor därför att det är för många som skriver
            - jag får flera hundra brev - om just dessa saker. Det kan inte
            bara bero på inbillning eller på att någon är paranoid och anser
            sig förföljd. Det måste finnas något som systematiskt genomsyrar
            våra institutioner.
          </note>
          <note>
            Jag reagerar starkt därför att vi här i riksdagen och även regeringen
            har tagit initiativ till och beslutat om ett sjukförsäkringssystem
            där sådant inte får hända.
          </note>
          <note>
            Anf. 41 Socialminister INGELA
          </note>
          <note>
            THALÉN (s)
          </note>
          <note>
            Herr talman! Jag vill börja med att säga att det som är genomgående
            både för Lennart Fridén, Görel
          </note>
          <note>
            Thurdin och mig är den öppna attityden och åsikten att människor
            skall behandlas med respekt och att alla inblandade - läkare,
            försäkringskassa, socialtjänst och forskare - skall ha stor förståelse
            för att vi faktiskt inte vet. Varken Lennart Fridén, Görel Thurdin
            eller jag vet. Inte heller forskarna vet. Men vi kanske kan komma
            att få kunskap om detta någon gång framöver.
          </note>
          <note>
            Det är den attityden som jag tycker skall prägla oss.
          </note>
          <note>
            Man har i sin kritik av Socialstyrelsen skjutit in sig på ett
            avsnitt av en tjock dokumentation. Det tycker jag är orättvist
            gentemot Socialstyrelsens rapport.
          </note>
          <note>
            Det är en rapport. Det är alldeles riktigt. Men den skall inte
            läggas till handlingarna. Den skall användas som en del av det
            material vi behöver för att kunna gå vidare i diskussionen om
            att handskas med dessa frågor på ett bra sätt ute i samhället.
          </note>
          <note>
            Jag vill än en gång betona att jag anser att forskarvärlden skall
            söka sig vidare. Det finns forskningsmedel, och man skall använda
            de vanliga kriterierna när det gäller forskningsprojekt. Man skall
            inte göra några undantag eller udda bedömningar när det gäller
            denna forskning.
          </note>
          <note>
            Jag vill återigen betona det jag sade i mitt svar när det gäller
            attityden från hälso- och sjukvården, socialtjänsten och självfallet
            också från försäkringskassan.
          </note>
          <note>
            Man måste vara medveten om att det finns väldigt många olika
            individer ute i samhället. Det är fråga om att ständigt föra en
            diskussion och hjälpas åt med att ha denna öppna attityd. Det
            finns många enskilda. Det finns skeptiker och det finns förespråkare
            på alla områden.
          </note>
          <note>
            Det som händer nu är att Socialstyrelsen diskuterar möjligheten
            att utreda hur just elkänsliga vårdas och behandlas och på vilket
            sätt man skall kunna närma sig den frågan inom hälso- och sjukvården
            på ett litet mer systematiskt sätt, oavsett om det finns en vetenskaplig
            bakgrund eller inte. Det framgår av Socialstyrelsens rapport att
            Elsäkerhetsverket, Boverket,
          </note>
          <note>
            Strålskyddsinstitutet och Arbetarskyddsstyrelsen under våren
            gemensamt kommer att gå in med klarlägganden om vilka åtgärder
            som kan vara nödvändiga för att begränsa exponeringar från elektromagnetiska
            fält, t.ex.
          </note>
          <note>
            Utöver det jag mer konkret sade i mitt första svar vill jag påpeka
            att vi på inget sätt släpper greppet om denna fråga. Den måste
            drivas vidare med den öppna attityd som jag anser att jag har.
            Den måste drivas vidare med en diskussion och ett seriöst samtal
            mellan alla inblandade.
          </note>
          <note>
            Jag vill än en gång understryka att jag tycker att alla inblandade
            - bl.a. försäkringskassa och sjukvård
          </note>
          <note>
            - har all anledning att ha en mycket stor respekt för de symtom
            och reaktioner som man möter. Man måste ta dem på stort allvar
            även om man inte vet exakt.
          </note>
          <note type="speaker">
            Anf. 42 LENNART FRIDÉN (m)
          </note>
          <note>
            Herr talman! Det finns mycket att säga i denna fråga. Görel Thurdin
            tog upp en sak som också jag hade tänkt att tala om i detta inlägg:
            De psykosociala faktorer som man ofta åberopar är ofta inte en
            av orsakerna utan en följd av den situation man har hamnat i.
            Man hamnar utanför när man inte kan vara tillsammans med andra.
          </note>
          <note>
            Jag tycker att man har tittat i fel ända. Påtvingad psykoterapi
            och annat gör att man snarare förstärker dessa människors sjukdomsbild
            än hjälper dem.
          </note>
          <note>
            Vi accepterar allihop att våra yuppienallar - våra mobiltelefoner
            - inte är tillåtna på sjukhus därför att de påverkar. Vi får inte
            ha dem påslagna när vi flyger, för de påverkar. Vi vet att de
            processer som försiggår i människokroppen till karaktären är biologiska
            men fysiokemiska. Kan något påverka andra fysiska och kemiska
            processer är det en självklarhet att det också kan påverka oss.
          </note>
          <note>
            Därför är jag litet fundersam över en och annan del i de rapporter
            som jag har tagit del av. Jag tycker dess värre inte att man hittar
            den öppenhet som statsrådet mycket riktigt påpekar att vi tre
            som nu diskuterar frågan har hos alla forskare.
          </note>
          <note>
            Det faktum att inte alla forskare tycker lika innebär ju inte
            att vi inte vet. Flera av dessa forskare vet utifrån sina utgångspunkter
            annars skulle de inte våga framföra sina forskningsresultat.
          </note>
          <note>
            Jag tror också att det sista som statsrådet sade angående Socialstyrelsens
            roll - det framgick också av svaret - kommer att verka oroande
            för många. Det har uppstått en stor misstro gentemot Socialstyrelsen
            efter den här rapporten. Den måste repareras på något sätt.
          </note>
          <note>
            Jag tror inte att vi gör det på detta sätt.
          </note>
          <note>
            Det är nog riktigt att finansieringen sker från så vetenskapliga
            utgångspunkter som man kan vänta sig, men det är ofta inte bara
            en fråga om pengar. Dess värre är de så i den akademiska världen,
            det vet jag själv, att man kan försvåra, förhindra och förändra
            för sina kolleger utan att man tar bort ett öre. Pengarna kan
            betalas ut för sent, man kan få förändrade arbetsförhållanden
            och mycket annat. Det är sådant som faktiskt har förekommit på
            ett, som jag tycker, litet barnsligt sätt i det här sammanhanget.
          </note>
          <note>
            Jag hoppas verkligen att ett klart besked från statsrådet på
            något sätt skall undanröja de negativa effekter som har uppstått
            efter Socialstyrelsens rapport.
          </note>
          <note>
            Om statsrådet skulle få litet tid över - det händer väl då och
            då att statsrådet får det också - finns det mitt i det elände
            som detta utgör för de inblandande en fascinerande läsning som
            både belyser det medicinska problemet i sig och hur spelet kring
            frågan har gått. Om jag då anpassar mig till ministerns politiska
            tillhörighet kan jag kanske få rekommendera en bok från Tidens
            förlag, Fältslaget om de elöverkänsliga.
          </note>
          <note>
            Det fanns också ett förhoppningsfullt reportage i
          </note>
          <note>
            Arbetet Nyheterna en vecka efter vår förra diskussion.
          </note>
          <note>
            Det handlar om fyra kvinnor som nu får hjälp med elsanering av
            bostäder. Den tjänsteman som handlägger dessa ärenden har sett
            tillräckligt själv och inte tagit intryck av rapporterna. Det
            är tur att sådana människor finns, men nu är han rädd för att
            hans överordnade kan slå till bromsarna. Det vore negativt.
          </note>
          <note>
            Anf. 43 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Jag tror att det är mycket viktigt och har väldigt
            stor betydelse när det kommer klara signaler från socialministern
            som är högst ansvarig inom det här området. Jag anser personligen
            att det är mycket viktigt att regeringsledamöter ger tydliga signaler.
            Man reagerar för detta vare sig vi pratar om miljösaneringar ute
            i industrin eller om att förbättra livsmiljön för människor så
            att de klarar av att hantera sitt eget liv.
          </note>
          <note>
            Socialministern sade just att det i dagsläget inte finns någon
            säker och systematiskt uppbyggd kunskap om elsanering. Det är
            ju egentligen litet konstigt eftersom vi faktiskt har ett genomelektrifierat
            samhälle -
          </note>
          <note>
            nu använder jag det ord som fanns i svaret från socialministern.
            Det har pågått under ganska många år även om man kan säga att
            det har exploderat på sistone. Det går fortare och fortare.
          </note>
          <note>
            Då kan man ju fråga sig vems felet är att det inte har skett
            en mer systematisk och konsekvent uppföljning av vad som finns
            i samhället, de företeelser som människor upplever, de symtom
            man visar upp osv.
          </note>
          <note>
            Om man pratar med skyddsingenjörer har de betydligt större insikt
            i de här frågorna om vad olika apparater kan betyda för att påverka
            hjärtverksamhet och annat hos människor. Om man pratar med forskare
            eller läkare som företräder den medicinska vetenskapen är det
            inte alltid att de har någon som helst förståelse för detta. Den
            forskningen styrs strikt av vetenskapliga kriterier. Jag undrar
            varför Medicinska forskningsrådet är så kritiserat.
          </note>
          <note>
            Det finns ju en bok, och jag antar att det kanske var den som
            den andra interpellanten Lennart Fridén åberopade, nämligen Gunnel
            Nordströms bok. Hon är ju journalist på TCO-Tidningen. Den handlar
            just om maktspelet. Ibland får det mig att tänka på att det är
            så många kvinnor som skriver till mig om hur de blir behandlade.
          </note>
          <note>
            Det är kanske kvinnoperspektivet som fattas i forskarsamhället,
            även om jag har en manlig medinterpellant. Det är ju konstaterat
            även av utbildningsministern. Vi behöver kanske fler kvinnliga
            professorer för att vi skall få en ödmjuk inställning inom forskningen
            som kan se det breda perspektivet så att vi inte låser oss i prestigemässiga
            förhållanden, oavsett vad som händer ute i samhället.
          </note>
          <note>
            Anf. 44 Socialminister INGELA
          </note>
          <note>
            THALÉN (s)
          </note>
          <note>
            Herr talman! Låt mig knyta an till Lennart Fridéns synpunkter
            om den stora misstron mot Socialstyrelsen. Jag skall inte fördjupa
            mig i den diskussionen, men låt mig återigen säga att i det material
            som Socialstyrelsen har gått ut med står bl.a. att för att relevanta
            åtgärder skall kunna genomföras är det angeläget att en helhetsbedömning
            görs av patientens totala miljö och livssituation. Brister i miljön
            som patienten vistas i både på arbete, hem och fritid bör utredas.
            Det kan gälla ventilation, ergonomi, belysning osv.
          </note>
          <note>
            De har koncentrerat sig på sjukvården. Jag har i mitt svar vidgat
            det till socialtjänsten och försäkringskassan. Man betonar också
            vikten av att sjukvården ger dessa patienter ett respektfullt
            bemötande. Kontinuitet och omsorgsfullt omhändertagande är mycket
            viktigt vid dessa mångfasetterade symtombilder där orsakssammanhangen
            är oklara.
          </note>
          <note>
            Jag vill verkligen hävda att Socialstyrelsen har knutit sig fast
            vid en formulering som för många kan kännas som ett slag i magen.
            Men jag hävdar att Socialstyrelsen inte har knutit sig fast enbart
            vid de psykosociala frågorna utan verkligen breddat det. Jag tycker
            inte heller att man skall stanna upp vid denna rapport. Jag anser
            att man skall gå vidare.
          </note>
          <note>
            När det gäller den akademiska världens inre arbete hoppas jag
            inte att vare sig Görel Thurdin eller Lennart Fridén menar att
            jag skall ge mig in i den som minister och peka ut den enes eller
            den andres arbete.
          </note>
          <note>
            För mig är det väsentligt att arbetet präglas av det som är vetenskaplig
            grund.
          </note>
          <note>
            Låt mig också säga till Görel Thurdin att Medicinska forskningsrådet
            inte ger några pengar. I mitt svar har jag framhållit Arbetsmiljöfonden
            och Arbetsmiljöinstitutet. Det beror just på att det är de som
            ger de stora pengarna till detta arbete.
          </note>
          <note>
            Med systematisk uppföljning eller systematisk bild menar jag
            snarare systematiskt entydig bild. Det är klart att det finns
            forskningsrapporter, sammanställningar och resultat både här hemma
            och i andra delar av världen om elektromagnetiska fält. Alldeles
            nyligen kom tillförordnade professor Thomas Brante i
          </note>
          <note>
            Lund med en forskningsöversikt som naturligtvis kan bli ett underlag,
            tillsammans med det som både Lennart Fridén och Görel Thurdin
            har nämnt här, för den fortsatta diskussionen. Vi är ännu bara
            i början av detta.
          </note>
          <note>
            Jag vill återigen knyta an till det jag sade inledningsvis. Det
            måste vara en öppen attityd. Jag har en öppen attityd. Det måste
            finnas en stor respekt, och det måste finnas mer kunskap om just
            detta ute i hälso- och sjukvård, socialtjänst och försäkringskassor.
          </note>
          <note type="speaker">
            Anf. 45 LENNART FRIDÉN (m)
          </note>
          <note>
            Herr talman! Jag kan hålla med statsrådet om att man inte skall
            ge sig in i den akademiska världen.
          </note>
          <note>
            Man vet aldrig vad som händer innan man kommer ut därifrån.
          </note>
          <note>
            Men, skämt åsido, det är viktigt att signalerna härifrån är klara.
            Man måste hålla sig med en öppnare attityd än vad man har gjort
            på en del håll. Jag vågar faktiskt hävda att man inte har haft
            en öppen attityd.
          </note>
          <note>
            Det finns alltför mycket av revirmarkeringar och annat på det
            här området.
          </note>
          <note>
            Jag hoppas att det inte bara är de som är drabbade av elöverkänslighet
            som håller ett öga på vad vi säger här i kammaren utan att även
            de som sysslar med det forskningsmässigt kan ta del av det vi
            sagt här. Det skall alltså vara en öppen attityd. Man skall verkligen
            samarbeta för att få fram det bästa möjliga. Man skall i första
            hand utgå ifrån det upplevda, vilket Görel
          </note>
          <note>
            Thurdin också mycket nogsamt betonade här. Man måste utgå ifrån
            individen som förhoppningsvis inte hade blivit en patient om man
            hade sett upp med en hel del av de problem som finns här och som
            vi skapar själva.
          </note>
          <note>
            Det sades också inledningsvis att detta bara är en del av ett
            komplex av frågor där vi människor har försatt oss i en situation
            som vi ofta inte behärskar. Vi vet ju inte vilka saker det är
            som samverkar. Alla som är i den här salen just nu kan mycket
            väl befinna i den sista delen av marginalen som gör att nästa
            steg vi tar när det gäller exponering från olika ämnen och olika
            strålningar kan vara det som gör att en mycket besvärlig allergi
            utlöses hos vem som helst av oss. Det är därför man måste koncentrera
            sig kring detta och få fram en situation där vi undanröjer alla
            faktorer som kan utlösa allergier och som kan skapa fortsatta
            problem. Då måste man ha en mycket öppen attityd. Jag vågar påstå
            att en del av de som ägnar sig åt detta inte är tillräckligt goda
            experter på sitt område. Framför allt är de så inriktade bara
            på sitt att de inte ser det samband i vilket dessa frågor uppträder,
            och det är det som är så beklagligt.
          </note>
          <note>
            Anf. 46 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Jag vill ta upp en fråga i anslutning till det som
            socialministern säger om uppdraget till
          </note>
          <note>
            Boverket. I svaret sägs att Boverket skall bedöma och analysera
            i vilken utsträckning som elsanering haft några effekter på de
            elkänsligas symptom och hälsa.
          </note>
          <note>
            Här finns det naturligtvis stora mörkertal. Läkare har inte förmedlat
            patienters elkänslighet. Det finns ingen fullständig statistik.
            Patienter har själva bekostat elsanering, och det gäller också
            individer som kanske inte hunnit bli patienter. Hur skall Boverket
            få tag i dem? Byggföretagen och bostadsföretagen själva bekostar
            och erbjuder hyresgäster elsanering så att hyresgästerna kan bo
            kvar.
          </note>
          <note>
            Jag litar till att socialministern tar upp också dessa synpunkter.
            Jag tror det är väldigt viktigt att vi tar tag i mörkertalen som
            finns på dessa diffusa områden där vetenskapen inte vet, och där
            vi andra definitivt inte heller vet.
          </note>
          <note>
            Jag konstaterar att socialministern och jag i grunden har samma
            uppfattning om hur människor skall behandlas och att man skall
            ha ödmjukhet och öppenhet inför komplexa och svåra frågor. Jag
            utgår ifrån och litar också till att Socialstyrelsen ger andra
            tydliga signaler än vad den hittills har gjort ut till försäkringskassor,
            läkare, osv. om att man måste ha denna öppna attityd. Det har
            de facto visat sig att man inte har haft det.
          </note>
          <note>
            Jag vill slutligen lyfta fram frågan om ekonomi.
          </note>
          <note>
            Det har i stor utsträckning förts fram att det är för dyrt och
            att det kostar väldigt mycket för samhället att elsanera. Det
            var precis samma argument som industrin en gång anförde när den
            inte ville göra en miljövänligare produktion. Sedan kom den på
            att det blev billigare och mer kostnadseffektivt att miljösanera
            produktionen och se till att den slapp saneringskostnaderna i
            slutändan. Dessutom blev den mer konkurrenskraftig.
          </note>
          <note>
            Jag är övertygad om att det är precis på samma sätt här för samhället
            totalt sett. Om vi minskar miljöbelastningen, vi kan börja med
            det, och tar bort det som vi vet är farliga ämnen och som kan
            utsätta människor för en dålig livsmiljö, är jag övertygad om
            att vi får tillbaks detta i form av färre sjukskrivningar och
            mindre sjukfrånvaro över huvud taget. Långtidssjukskrivna människor
            blir psykiskt sjuka förr eller senare.
          </note>
          <note>
            Vi skulle bli vinnare om vi bidrog till en sådan miljösanering.
            Jag vädjar till socialministern om detta, och jag vill väldigt
            gärna samarbeta. Jag tycker inte att vi bara i ord skall förmedla
            vad vi vill utan också visa i handling att vi tar hand om dessa
            människor i samhället och att vi värnar om den livsmiljö de befinner
            sig i.
          </note>
          <note>
            Anf. 47 Socialminister INGELA
          </note>
          <note>
            THALÉN (s)
          </note>
          <note>
            Herr talman! Först skall jag be att få tacka Görel
          </note>
          <note>
            Thurdin och Lennart Fridén för att de har ställt interpellationerna.
            Jag tror att det är väldigt viktigt att få den här diskussionen
            på det sätt man kan få i en riksdagsdebatt. Precis som Lennart
            Fridén sade tror jag att det blir väldigt uppmärksammat på ganska
            många olika håll.
          </note>
          <note>
            När det återigen gäller Socialstyrelsens rapport framgår det
            mycket tydligt att det är en rapport om dagens kunskap. Det är
            viktigt. Men det är inte en rapport om morgondagens kunskap. Det
            är inledningen till en öppnare attityd om vad man måste kunna
            lära sig framöver. Jag har förståelse för den vanmakt som många
            kan känna inför att dagens kunskap inte tillräckligt öppnar vägen
            för det svar man hade hoppats att få när man ser rapporter om
            vilken kunskap vi har i dag.
          </note>
          <note>
            Det är förmodligen sant, vilket båda interpellanterna har tagit
            upp, att det finns forskare som vet. Jag har träffat en del forskare
            som vet någonting helt annat. Det är politikernas uppgift att
            lyssna på båda som vet, även om de vet olika saker.
          </note>
          <note>
            När det sedan gäller på vilket sätt man skall få information
            om vilka som blir berörda i det uppdrag som nu Boverket och Socialstyrelsen
            har fått när det gäller kartläggningen, står det i uppdraget att
            man under arbetets gång skall ha kontakter med Svenska kommunförbundet
            och med Föreningen för el- och bildskärmsskadade. Det betyder
            att också dessa båda kommer att vara inblandade i kartläggningen
            och därmed kan bidra med sina kunskaper i arbetet med kartläggningen.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1994/95:110 om arbetsskador på grund
            av kvicksilverbelastning
          </note>
          <note>
            Anf. 48 Statsrådet ANNA HEDBORG (s)
          </note>
          <note>
            Herr talman! Siw Persson har frågat socialministern om vilka
            åtgärder regeringen avser vidta för att tandsköterskor skall få
            sina sjukdomar klassade som arbetsskada. Arbetet inom regeringen
            är så fördelat att det är jag som skall svara på interpellationen.
          </note>
          <note>
            Enligt Siw Persson nekas tandsköterskor konsekvent att få sina
            skador till följd av kvicksilverbelastning klassade som arbetsskada,
            trots att de lämnat vetenskaplig dokumentation till berörda instanser.
          </note>
          <note>
            Män som blivit utsatta för kvicksilver i sitt arbete under liknande
            arbetsförhållanden blir enligt Siw
          </note>
          <note>
            Persson däremot trodda och får sina skador godkända som arbetsskador.
          </note>
          <note>
            Om en person varit utsatt för skadlig inverkan i sitt arbete
            skall enligt 2 kap. 2 § lagen (1976:380) om arbetsskadeförsäkring
            en skada som han eller hon ådragit sig i arbetet godkännas som
            arbetsskada om övervägande skäl talar för det. Denna regel gäller
            lika för alla på arbetsmarknaden, oavsett yrke eller kön.
          </note>
          <note>
            I de fall där Försäkringsöverdomstolen inte godkänt tandsköterskors
            skador som yrkesskada beror detta på att domstolen inte har funnit
            tillräckligt stöd för ett samband mellan kvicksilverexpositionen
            och den aktuella skadan. Den sjukdomsbild som uppvisas i det enskilda
            fallet är avgörande för bedömningen av om den exponering för kvicksilver
            som en viss person varit utsatt för i arbetet kunnat orsaka den
            aktuella sjukdomsbilden. Jag delar inte åsikten att man utifrån
            detta kan påstå att någon särbehandling av tandsköterskor förekommer.
            Försäkringsöverdomstolen har för sin bedömning tagit in yttranden
            från olika vetenskapliga experter. Det är på grundval av en samlad
            bedömning av dessa yttranden som domstolen bygger sitt ställningstagande.
          </note>
          <note>
            En mycket intensiv forskning pågår på området, såväl i Sverige
            som utomlands.
          </note>
          <note>
            Några särskilda åtgärder från regeringens sida är mot bakgrund
            av vad jag nu sagt enligt min uppfattning inte påkallade.
          </note>
          <note type="speaker">
            Anf. 49 SIW PERSSON (fp)
          </note>
          <note>
            Herr talman! Jag tackar statsrådet Hedborg för ett svar om var
            allting annat än uttömmande. Men jag är inte förvånad.
          </note>
          <note>
            Tandsköterskor, kvinnor, är en yrkesgrupp i vårt land av någon
            outgrundlig anledning verkar ha sig själva att skylla om de blir
            drabbade och sjuka. Tandsköterskor har arbetat och arbetar tyvärr
            fortfarande med kvicksilver. Kvicksilver är ett dödskallemärkt
            gift.
          </note>
          <note>
            Enligt skyddsföreskrifter från 1986 skall man vid arbete med
            kvicksilver använda slutna system, ha punktutsug och undvika direktkontakt.
            Apparatur som innehåller kvicksilver får inte uppvärmas eller
            svetsas.
          </note>
          <note>
            Den personliga utrustningen skall vara andningsskydd som kan
            bestå av helmask med gasfilter, specialfilter för kvicksilver
            eller andningsapparat, och man skall ha skyddshandskar vid behov.
          </note>
          <note>
            Ovanstående finns som krav i ASS kungörelser.
          </note>
          <note>
            Men vi skall komma ihåg, att då de drabbade tandsköterskorna
            arbetade fanns ingen av dessa föreskrifter och ingenting av denna
            utrustning. Då rörde de inte amalgamet i en beredare och överlämnade
            det färdigknådade amalgamet i linnelapp med skyddshandskar, utan
            de beredde det manuellt i handen 20-30 gånger om dagen utan någon
            form av skydd.
          </note>
          <note>
            På den tiden arbetade de drabbade tandsköterskorna med att slipa
            amalgamstansar utan ansiktsmask, utsug eller dragskåp. De arbetade
            vid ej vattenkylda borrmaskiner, något som man vet ökar kvicksilverånga
            dramatiskt. Sterilutrymmena var små, och de var inte ventilerade.
            Det fanns som regel både hetluftsugn och kokapparater, och samtliga
            värmde upp kvicksilverrester på instrumenten. Detta är bara några
            av de moment som de gjorde. Allt detta har man inte gjort ordentliga
            utredningar om.
          </note>
          <note>
            Nu vill jag fråga statsrådet Hedborg varför man inte har gjort
            någon rekonstruktion av tandsköterskornas arbetsplats från den
            tid då de arbetade på det här sättet? Vågar man inte riskera att
            få fram den verkliga belastningen på tandsköterskorna?
          </note>
          <note>
            Varför, statsrådet Hedborg, har man utgått från tandläkarnas
            arbetssituation och inte från tandsköterskornas?
          </note>
          <note>
            Tandsköterskorna arbetar bara undantagsvis vid sidan av tandläkaren
            som assistent. Den största delen av tandsköterskornas arbetsuppgifterna
            har utförts och utförs fortfarande inne i sterilrummet. Vi måste
            också komma ihåg, statsrådet, att förr i tiden satt tandsköterskorna
            t.o.m. mycket ofta och åt sin lunch inne i sterilrummet.
          </note>
          <note>
            Professor Lars Friberg, som i många år var
          </note>
          <note>
            WHO:s expert i kvicksilverfrågor, säger om tandvårdens arbetsmiljö:
            "Det sätt, på vilket kvicksilver tidigare användes inom tandvården,
            har medfört uppenbara risker för en skadlig exponering för såväl
            metallisk kvicksilverånga som för aerosoler av oorganiska kvicksilverföreningar."
          </note>
          <note>
            Professors Fribergs utlåtande har man inte heller tagit hänsyn
            till.
          </note>
          <note>
            Professor Fredrik Berglund har visat att jämförelser med kloralkalieindustrins
            exponering inte går att använda i tandvården. Trots detta har
            man ändå använt sig av de mätningar som har gjorts i kloralkalieindustrin
            och utgått från mätningar i blod och urin.
          </note>
          <note>
            Detta är felaktigt enligt WHO:s experter.
          </note>
          <note>
            Jag vill litet provocerande fråga statsrådet om det är för att
            det gäller kvinnor som det är så omöjligt att få skadorna från
            yrkesarbetet klassade som arbetsskada.
          </note>
          <note>
            När jag läste de olika rapporterna som var ett underlag till
            domen i Försäkringsöverdomstolen, kom jag spontant att tänka på
            talesättet: Som man ropar i skogen får man svar. Har man inte
            velat gå på djupet och verkligen ta reda på hur förhållandena
            var när dessa drabbade tandsköterskor arbetade? Statsrådet
          </note>
          <note>
            Hedborg är väl i alla fall intresserad av att få reda på hur
            verkligheten såg ut för de drabbade tandsköterskorna?
          </note>
          <note>
            Varför är man så rädd för att ta reda på hela sanningen när det
            gäller kvicksilverdrabbade tandsköterskor och tandpatienter?
          </note>
          <note>
            Anf. 50 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Jag har begärt att få delta i den här debatten,
            eftersom det är viktigt att visa att vi faktiskt är ganska många
            riksdagsledamöter som delar inställningen att det är något underligt
            med de här områdena där det fortfarande inte finns vetenskapliga
            bevis. Positionerna är låsta, och det finns förutfattade meningar
            om hur olika miljöproblem påverkar oss människor.
          </note>
          <note>
            Världshälsoorganisationen har faktiskt sagt att det inte går
            att visa på generella effekter, eftersom individer reagerar så
            olika. Man kan inte bara generalisera i dessa fall. Det gäller
            både den här debatten med statsrådet Hedborg och den tidigare
            debatten i dag. Man måste faktiskt fortfarande höra på människorna.
            Det är de som vet att de inte klarar av en viss situation.
          </note>
          <note>
            Det här gäller tandsköterskorna och tandvårdsklinikerna. Det
            visar sig att man ibland också har den här inställningen när det
            gäller andra arbetsmiljöer där det har funnits och finns kvicksilver.
            Det gäller t.ex.
          </note>
          <note>
            laboratorier. Kvinnor som blir skadade på det här sättet anses
            bara inbilla sig, och det sägs att de är psykiskt sjuka. De får
            inte fortsätta att vara sjukskrivna, och de skall arbetstränas
            på sin arbetsplats. Ändå klarar det inte av det utan säckar ihop.
            Så fortsätter det hela.
          </note>
          <note>
            Ibland funderar jag över vad det är i samhället som gör att många
            människor upplever inhumana miljöer trots att vi i Sverige tycker
            att vi tar väl hand om människor. Företrädare för bl.a. myndigheter
            skall ändock ta till vara samhällets intresse. Individens intresse
            sammanfaller väldigt ofta med samhällets.
          </note>
          <note>
            Jag vill understryka vad Siw Persson har tagit upp.
          </note>
          <note>
            Det finns ingen öppen attityd. En del av tandsköterskorna har
            varit ganska unga när de har blivit sjuka och sjukskrivna, och
            sedan har de inte kunnat repa sig ordentligt. De bemöts med attityden
            att de inte har en arbetsskada, trots att de hanterar ett av världens
            mest toxiska ämnen.
          </note>
          <note>
            Man skulle önska att Kemikalieinspektionen och en mängd andra
            organ gick in i debatten på ett helt annat sätt för att visa på
            farligheten med ämnet kvicksilver. På något sätt måste även statsrådet
            Anna
          </note>
          <note>
            Hedborg ta initiativ och gå före med kraftfulla signaler, liksom
            socialministern gjorde i det förra ärendet.
          </note>
          <note>
            Det är det som påverkar. När de högsta beslutande och ansvariga
            i samhället går ut med tydliga signaler påverkar det hur man agerar
            i samhället. Det ger en viss bas att arbeta utifrån. Det ger en
            trygghet för dem som skall ta ställning i olika frågor. De känner
            att de inte bara sitter och hittar på utan att det finns ett stöd
            för det beslut som skall fattas. Jag tycker att det här är upprörande.
          </note>
          <note>
            Siw Persson började jobba med de här frågorna betydligt tidigare
            än jag. Siw Persson, jag och många andra i och utanför riksdagen
            har fått en massa brev.
          </note>
          <note>
            Det visar sig att de tandsköterskor som vi debatterar i dag inte
            blir tagna på allvar. De har inte haft någon annan arbetsplats,
            så vad skall de åberopa? Därför vill jag uppmana statsrådet Hedborg:
            Ta initiativ, gå före och se till att vi får en öppen attityd
            och framför allt att även de som skall fatta beslut vid våra myndigheter
            intar attityden att kvicksilver är ett farligt ämne.
          </note>
          <note>
            Anf. 51 Statsrådet ANNA HEDBORG (s)
          </note>
          <note>
            Herr talman! Såsom det har påpekats är det ingen tvekan om att
            kvicksilver är ett mycket farligt ämne. I
          </note>
          <note>
            stor koncentration kan kvicksilver leda till skador och sjukdomar.
            Det hygieniska gränsvärdet för kvicksilver ligger på 50 mikrogram
            per kubikmeter. Man har faktiskt undersökt arbetsmiljön för tandläkare
            och tandsköterskor. Det är riktigt att miljön för tandsköterskor
            är sämre i det här avseendet. Medianvärdet, vilket i och för sig
            inte är ett extremvärde, är 2,1. Det är dock mycket långt ifrån
            gränsvärdet på 50. I tandläkarnas arbetsmiljö uppmäter man något
            lägre halter,
          </note>
          <note>
            1,8 mikrogram per kubikmeter.
          </note>
          <note>
            Det kan naturligtvis stämma som Siw Persson säger att tandsköterskornas
            situation var mycket sämre tidigare. Såvitt jag har kunnat utröna
            är vetenskapens nuvarande ståndpunkt att de sjukdomssymtom som
            det är fråga om och som möjligen kan knytas till kvicksilverförgiftning
            brukar klinga av när personen inte längre exponeras för ämnet
            och de är av det allmänna slag som är knutet även till en mängd
            andra sjukdomar. Vad skall en stackars socialminister göra?
          </note>
          <note>
            Man får på något sätt ändå lov att acceptera att man tvingas
            luta sig emot det som vetenskapen säger.
          </note>
          <note>
            När det gäller den här typen av frågor får man nog konstatera
            att på vetenskapens nuvarande ståndpunkt är inte orsak och verkan
            så belagt i dessa fall att skadorna kan klassas som arbetsskador.
            De hindrar inte att de personer som uppger att de är sjuka faktiskt
            är sjuka och skall behandlas med all respekt för sin sjukdom.
            Men själva arbetsskadebedömningen är en litet annan sak.
          </note>
          <note>
            Det faktum att vi har en typ av kriterier för sjukskrivning och
            en annan för arbetsskador gör att kravet på vetenskapliga belägg
            blir relativt tydligt när det gäller att klassa sjukdom som arbetsskada.
          </note>
          <note>
            Jag hoppas att jag kan vara både nyfiken och uppmärksam på vad
            som händer på detta område. En del i Siw Perssons interpellation
            som jag har uppmärksammat särskilt är det hon skriver om att det
            eventuellt skulle förhålla sig på ett annat sätt med män som har
            varit utsatta för motsvarande exponering. Jag har försökt att
            få fram om det finns några indikationer på att så skulle vara
            fallet. Jag har inte lyckats hittills att hitta fall där män skulle
            ha behandlats olika och det skulle vara en rent könsmässig särbehandling.
            Det vore högst pinsamt om så vore fallet, att man i praktiken
            skulle bedöma kvinnors och mäns skador eller sjukdomar på olika
            sätt. Jag vill dock inte säga att det är något alldeles givet,
            om man går till botten med varje arbetsskadefall i dessa sammanhang.
            Så långt jag har kunnat utröna på denna tid är det mycket svårt
            att se att det skulle finnas män som har behandlats på ett annat
            sätt. Så får det naturligtvis inte vara.
          </note>
          <note>
            Rättssäkerhet och en rimlig behandling är oerhört viktigt, alldeles
            oavsett om människor blir behandlade som arbetsskadade eller inte.
            Det är en fråga som man självklart måste hålla ögonen på och intressera
            sig mycket för, om det kan förhålla sig så att det finns en sorts
            männens konspiration när det gäller sjukdomstillstånd som drabbar
            kvinnor. Efter vad jag har kunnat utröna har jag, åtminstone inte
            hittills, kunnat hitta några sådana fall.
          </note>
          <note type="speaker">
            Anf. 52 SIW PERSSON (fp)
          </note>
          <note>
            Herr talman! Vi vet att kvinnor alltför ofta får fara illa i
            onödan beroende på att mallarna har satts upp av män. Det har
            man konstaterat när det gäller hjärtsjukdomar, bara för att ta
            ett exempel. Det skulle vara föga förvånande om det visar sig
            att också dessa kvinnor drabbas extra illa bara för att det råkar
            vara manliga läkare som sätter upp mallarna på detta område.
          </note>
          <note>
            Det var mycket lättare att få en arbetsskada godkänd före den
            1 juli 1993 än efter. Jag vill understryka att det var så för
            alla utom tandsköterskorna. De hade hela bevisbördan på sina axlar.
            Det är en omöjlig situation. De hade det, men ingen annan hade
            det.
          </note>
          <note>
            Statsrådet sade att kvicksilver i stora koncentrationer kan ge
            skador. Kvicksilver är så farligt att det även i små koncentrationer
            kan ge skador, neurologiska skador. Det kan ge sådana neurologiska
            skador som tyvärr inte klingar av.
          </note>
          <note>
            Det finns vetenskapliga arbeten. Det finns mängder av vetenskapliga
            arbeten. Av någon underlig anledning finns det inte så många i
            Sverige. Internationellt finns det väldigt många. Dessa internationella
            arbeten har man inte velat ta till sig inom Socialstyrelsen och
            på andra håll i Sverige.
          </note>
          <note>
            Det finns t.ex. också en stor enkätundersökning som Tandvårdsskadeförbundet
            har gjort, som omfattar 130 tandsköterskor. Det har man inte brytt
            sig om att ta till sig.
          </note>
          <note>
            Jag kommer spontant att tänka på vad någon sade till mig, att
            sekreteraren är den viktigaste personen i en utredning. Varför
            då, frågade jag. Jo, inte för vad den personen tar med utan för
            vad den personen utelämnar.
          </note>
          <note>
            Till sist vill jag vädja till statsrådet: Ta och titta litet
            extra på detta. Studera vad som sägs av de 130
          </note>
          <note>
            tandsköterskorna i enkätundersökningen. Granska kritiskt de som
            har ansvaret för att samla på sig internationella vetenskapliga
            arbeten, antingen de nu jobbar inom WHO, som Friberg, eller inte.
            Det är mycket intressant läsning. Man måste tyvärr säga, som jag
            gör nu, att tandsköterskorna får fara onödigt illa därför att
            det har gått prestige i denna fråga.
          </note>
          <note>
            Anf. 53 Andre vice talman GÖREL
          </note>
          <note>
            THURDIN (c)
          </note>
          <note>
            Herr talman! Statsrådet Hedborg åberopade gränsvärden. Det är
            som jag säger, att det inte är bra med generella värden när det
            gäller denna typ av påverkan. Det har konstaterats i forskning
            och av
          </note>
          <note>
            Världshälsoorganisationen. Människor är så individuella. Även
            bland människorna finns sådana som är mycket känsligare än andra
            och reagerar mycket starkare.
          </note>
          <note>
            Det är prestige även i denna fråga. Det finns en ganska naturlig
            koppling till amalgamet. Vi vet hur infekterad den frågan är.
            Man är livrädd för att erkänna att tandsköterskorna har blivit
            dåliga just av sin arbetsmiljö. Då går det vidare. Det leder till
            ytterligare ställningstaganden. Det är det man försöker förhindra
            också.
          </note>
          <note>
            Som Siw Persson säger finns forskningsresultat i andra länder
            som man inte vill lyssna till här hemma i
          </note>
          <note>
            Sverige. Jag begriper inte om det är för att Sverige är ett så
            litet land, att vi är så begränsade och har en så oerhört effektiv
            byråkrati, som information utestängs om den forskning som bedrivs
            i andra länder. Jag har försökt utröna det, därför att jag tycker
            att det är fullständigt obegripligt. Det finns ställen där tandsköterskornas
            skador av detta slag har klassats som arbetsskada. Man har alldeles
            nyligen förstått att man måste göra det. Jag tycker att det är
            viktigt att statsrådet tar initiativ till att verkligen ta reda
            på hur det är i andra länder och vad man har kommit fram till,
            utan att saker och ting utelämnas.
          </note>
          <note>
            Jag var ordförande för kommittén för jämställdhetsforskning under
            en tid. Då fick jag verkligen reda på att det är och har varit
            mindre intresse, framför allt tidigare, för att forska kring det
            som drabbar kvinnor.
          </note>
          <note>
            Som parlamentariker har vi träffat gynekologer på sjukhus, även
            manliga, som visar på att kvinnosjukdomar inte är lika intressanta
            att forska kring som sjukdomar som drabbar i första hand män.
            Det är en realitet. Jag tror att vi måste ta till oss det. Forskarsamhället
            är fortfarande oerhört manligt. Vi får verkligen se fram emot
            att det blir en ändring när det gäller tillsättande av professorer
            och också när det gäller att ge kvinnor starka forskartjänster.
            De tillfaller oftast män.
          </note>
          <note>
            Anf. 54 Statsrådet ANNA HEDBORG (s)
          </note>
          <note>
            Herr talman! Vi kan vara alldeles överens om att det är viktigt
            med fortsatt forskning. Forskningskunskap och översikt är också
            mycket viktigt. Det gäller att bedöma den forskning som bedrivs
            och också se vilka hål som kan finnas i forskningen och vad som
            behöver göras.
          </note>
          <note>
            Frågan om hur kvinnor och kvinnors sjukdomar bemöts är intressant.
            Det finns, som Görel Thurdin påpekar, ganska många exempel på
            att man har präglats i sin manliga värld av synen på kvinnors
            sjukdomar. Vi har tillsatt en utredning om hur kvinnor bemöts
            i sjukvården, med Olivia Wigzell som utredare.
          </note>
          <note>
            Däri kan naturligtvis också denna fråga ingå. Dock är det fortfarande
            viktigt att kunna konstatera om det faktiskt är så att män i motsvarande
            situation har behandlats på ett annat sätt. Jag är för min del
            intresserad av att få reda på, ganska konkret, vari de exemplen
            skulle kunna tänkas bestå. I så fall är det naturligtvis högst
            allvarligt.
          </note>
          <note>
            När man, som vi, har två olika försäkringar, å ena sidan sjukförsäkringen
            med förtidspensionerna och å andra sidan arbetsskadeförsäkringen,
            måste man hålla på att den vetenskapliga bedömningen skall vara
            det som avgör vid sorteringen. Även om det var ett något lägre
            beviskrav i arbetsskadeförsäkringen tidigare, sker bedömningarna
            fortfarande i huvudsak enligt de gamla reglerna. Jag skulle tro
            att det är enligt den gamla lagen som bedömningarna har gjorts
            i alla de fall som har avgjorts, eftersom det är arbetsskadefall
            som har inträffat tidigare.
          </note>
          <note>
            Naturligtvis finns det någon sorts kontinuitet i farligheten,
            och det finns individuella skillnader mellan hur känsliga människor
            är. Men det jag vill visa med de här gränsvärdebeskrivningarna
            är att det ändå är väldigt stora skillnader mellan det som man
            i dag kan uppmmäta av kvicksilverexponering och det som är gränsvärde.
            Man har dessutom konstaterat att det är det dubbla gränsvärdet
            som är farligt. Där har man kunnat iaktta kvicksilverförgiftning
            som ett resultat av exponeringen.
          </note>
          <note>
            Så till frågan om vad som är en stor koncentration.
          </note>
          <note>
            Egentligen är inte ens 50 mikrogram per kubikmeter en stor koncentration
            utan en ganska liten sådan. Och jämför man det med 2,1 mikrogram
            per kubikmeter är det senare trots allt en liten koncentration.
            Det är den koncentration man har kunnat iaktta i den arbetsmiljö
            som är tandsköterskornas.
          </note>
          <note>
            Jag känner mig inte ett dugg tvärsäker i den här frågan, och
            jag tror inte att man skall vara det. Man skall vara öppen för
            att vi inte vet allt och för att vetenskapen utvecklas. Det skall
            den göra, och det skall vi ställa krav på att den gör, också på
            det här området.
          </note>
          <note type="speaker">
            Anf. 55 SIW PERSSON (fp)
          </note>
          <note>
            Herr talman! Jag vill än en gång säga till statsrådet att hon
            gärna kan ta kontakt med de tandsköterskor som är aktiva inom
            Tandvårdsskadeförbundet. De kan peka på guldsmeder och svetsare
            som visserligen inte har jobbat som tandsköterskor - kanske det
            finns en eller två som gjort det - men som har jobbat under likartade
            förhållanden med kvicksilver som bas.
          </note>
          <note>
            Vi skall också komma ihåg att i en tandklinik finns inte bara
            kvicksilver utan också andra mer eller mindre potenta gifter.
            Man har väldigt mycket kemikalier när man jobbar med tandmaterial.
          </note>
          <note>
            Fortsatt forskning är naturligtvis viktig. Jag kom att tänka
            på att det finns underlag för att det skall vara vetenskap och
            beprövad erfarenhet. Då skall man ta hänsyn till vetenskapen,
            men man skall också ta hänsyn till beprövad erfarenhet. Har man
            som läkare arbetat med ett stort antal fall kan man luta sig mot
            dem. Det finns en fortsättning som jag tycker att det hade varit
            skönt om man hade tagit till sig: och ständigt söka vidga sina
            kunskaper. Varför har man inte tagit till sig det? Det finns också
            läkaretiska regler som man skall följa.
          </note>
          <note>
            Det är också konstigt i det här sammanhanget, både när det gäller
            tandsköterskor och andra drabbade, att trots att Socialstyrelsen
            säger att tandläkare saknar medicinsk kompetens tillåter sig Riksförsäkringsverket
            att använda sig av tandläkare för att göra medicinska utlåtanden.
          </note>
          <note>
            Det finns alltså underlag, men jag måste med sorg i hjärtat konstatera
            att jag alltför ofta - även i detta fallet - har märkt att det
            verkligen saknas vilja att hjälpa de drabbade.
          </note>
          <note>
            Anf. 56 Statsrådet ANNA HEDBORG (s)
          </note>
          <note>
            Herr talman! Alla människor som drabbas av arbetsskada har självklart
            exakt samma rätt att bli bedömda som arbetsskadade. Det finns
            exempel på andra grupper än tandsköterskorna där man själv känner
            sig övertygad om att det är arbetet som har varit den huvudsakliga
            orsaken till det sjukdomstillsånd som man lever i.
          </note>
          <note>
            För det första är det naturligtvis viktigt, inte minst för deras
            självkänslas skull, att de blir bemötta med respekt för sin övertygelse.
            För det andra skall vi också vidga våra kunskaper på de områden
            där det finns tillräckligt många människor som är övertygade om
            att det ser ut på ett visst sätt.
          </note>
          <note>
            När vi har olika ersättningar för olika typer av tillstånd kommer
            vi som inte är del av vetenskapen att vara i händerna på det som
            vetenskapen utifrån sin nuvarande ståndpunkt beskriver som orsakssamband.
          </note>
          <note>
            Vetenskapen är inte så precis alla gånger, och det finns naturligtvis
            all anledning att följa och uppmärksamma frågan, inte minst därför
            att den skall vara under offentlighet och debatt. Samtidigt måste
            vi kräva av forskningen och vetenskapssamhället att man går vidare
            och tar reda på om man kan hitta orsakssamband av det här slaget.
            Under tiden måste människorna självklart bemötas med respekt.
          </note>
          <note>
            11 § Svar på interpellation 1994/95:115 om förbud mot tobaksreklam
            inom EU
          </note>
          <note>
            Anf. 57 Statsrådet ANNA HEDBORG (s)
          </note>
          <note>
            Herr talman! Barbro Westerholm har frågat socialminister Ingela
            Thalén hur Sveriges ståndpunkt i fråga om ett EU-förbud mot direkt
            och indirekt tobaksreklam kommer att beredas inför nästa socialministermöte
            och hur denna ståndpunkt kommer att förankras i riksdagens EU-nämnd
            och i riksdagspartierna i övrigt. Arbetet inom regeringen är så
            fördelat att det är jag som skall besvara frågan.
          </note>
          <note>
            I samband med riksdagsbehandlingen av propositionen 1993/94:98
            Vissa ändringar i tobakslagen gav riksdagen regeringen till känna
            att frågan om förtäckt tobaksreklam skyndsamt måste utredas (bet.
          </note>
          <note>
            1993/94:SoU17, rskr. 1993/94:149). Med anledning av detta beslutade
            regeringen den 1 september 1994
          </note>
          <note>
            att en särskild utredare skulle tillkallas med uppdrag att utreda
            frågan om förbud mot indirekt tobaksreklam och möjligheterna att
            införa ett sådant förbud
          </note>
          <note>
            (dir. 1994:88). Utredaren utsågs i början av december månad 1994
            och utredningsarbetet har pågått sedan mitten av januari 1995.
          </note>
          <note>
            Enligt direktiven skall utredaren bl.a. analysera det nuvarande
            rättsläget och särskilt pröva frågan mot bakgrund av bestämmelserna
            i Tryckfrihetsförordningen, Yttrandefrihetsgrundlagen och den
            varumärkesrättsliga lagstiftningen samt internationella konventioner.
            Utredaren skall utforma förslag till lagreglering. Utredningen
            beräknas vara avslutad den 31
          </note>
          <note>
            oktober i år.
          </note>
          <note>
            EU:s direktivförslag om förbud mot både direkt och indirekt tobaksreklam
            reglerar marknadsföring av tobaksprodukter inom EU. Det är baserat
            på artikel
          </note>
          <note>
            100 A i Romfördraget i dess lydelse enligt Maastrichtfördraget
            och kan således antas med kvalificerad majoritet. Folkhälsoartikeln
            129 ger inte utrymme för direktiv.
          </note>
          <note>
            Frågan har inom ministerrådet behandlats av hälsoministrarna
            då direktivförslaget har starka kopplingar till EU:s grundläggande
            målsättningar om att upprätta en hög hälsonivå.
          </note>
          <note>
            Redan år 1989 lade kommissionen fram ett förslag till direktiv
            om reklamförbud mot tobaksprodukter.
          </note>
          <note>
            År 1992 lade kommissionen fram ett nytt mer långtgående förslag
            som omfattade både direkt och indirekt tobaksreklam. Såväl 1989
            års förslag som 1992
          </note>
          <note>
            års förslag har bromsats av en blockerande minoritet av medlemsstater.
          </note>
          <note>
            Under det tyska ordförandeskapet, hösten 1994, framlades ett
            kompromissförslag. Huvuddraget i detta förslag gick bl.a. ut på
            att varje medlemsstat har rätt att fritt besluta, å sitt territoriums
            vägnar och å de varor som är producerade inom detta territorium,
            om och till hur stor utsträckning man vill introducera förbud
            mot tobaksreklam eller upprätthålla redan befintliga restriktioner.
          </note>
          <note>
            För att inga hinder mot den fria cirkulationen av just tobaksvaror
            inom EU skulle uppkomma föreslogs att alla medlemsländer som ett
            minimum skulle tilllämpa ett tiotal restriktioner vad gäller tobaksreklam
            i tidskrifter och radio. Exempel på dessa är förbud mot tobaksreklam
            som ger en uppfattning att rökning inte är hälsofarlig, förbud
            mot reklam som uppmuntrar unga att röka och att tobaksreklamen
            måste innehålla de varningstexter som regleras av ett särskilt
            direktiv.
          </note>
          <note>
            Det tyska kompromissförslaget vann inte gehör.
          </note>
          <note>
            Vissa medlemsstater ansåg att en minimilagstiftning var otillräcklig,
            då länder som har ett reklamförbud men som ligger inom ett större
            språkområde översvämmas av dagspress och veckopress från närliggande
            länder som inte har ett reklamförbud. Andra medlemsstater ansåg
            att direktivförslaget var för långtgående och att EU borde överväga
            andra åtgärder för att minska tobakskonsumtionen.
          </note>
          <note>
            Frågan om ett nytt direktiv om förbud mot tobaksreklam vilar
            fortfarande inom ministerrådet.
          </note>
          <note>
            Under hälsoministermötet i december 1994 framhöll Sverige vikten
            av insatser inom den europeiska unionen som förbjuder tobaksreklam.
          </note>
          <note>
            Med anledning av det pågående utredningsarbetet i Sverige om
            förbud mot indirekt reklam och hur ett sådant förbud kan regleras
            framhöll dock Sverige att man ville avvakta detta utredningsarbete
            innan slutlig ställning togs för förbud mot indirekt tobaksreklam.
          </note>
          <note>
            Jag vill dock understryka att det inte är fråga om att vi vill
            hindra utvecklingen inom EU vad gäller möjligheterna att få till
            stånd ett samlat förbud mot tobaksreklam. Om bred uppslutning
            kunde nås kring denna fråga nationellt vore detta självklart mycket
            bra. Frågan om indirekt tobaksreklam är dock särskilt komplicerad,
            eftersom den sannolikt kräver grundlagsändring. Innan vi ger uttryck
            för en mycket bestämd uppfattning i en sådan fråga är det angeläget
            att förutsättningarna på svensk sida är klargjorda. Att göra det
            är den sittande tobaksutredningens uppgift.
          </note>
          <note>
            Den segslitna frågan om förbud mot tobaksreklam finns inte på
            dagordningen för nästa hälsoministermöte den 2 juni, alltså inte
            den 17 maj. Kommissionen har dock signalerat att man eventuellt
            kommer att informellt diskutera reklamfrågan vid sidan av mötet.
          </note>
          <note>
            Det är då en informell, icke-bindande diskussion där
          </note>
          <note>
            Sverige kommer att redovisa att en nationell utredning pågår
            för att undersöka förutsättningar för förbud mot indirekt tobaksreklam.
            Vidare kan nämnas att Spanien uttryckt en viss beredskap att under
            hösten ta upp tobaksfrågan. Den spanska dagordningen presenteras
            definitivt i början av juli månad.
          </note>
          <note>
            Vad gäller förankring av Sveriges ståndpunkt i riksdagens EU-nämnd
            och i förhållande till de politiska partierna i övrigt kommer
            den att ske på sedvanligt sätt när frågan på nytt aktualiseras
            i ministerrådet.
          </note>
          <note type="speaker">
            Anf. 58 BARBRO WESTERHOLM (fp)
          </note>
          <note>
            Fru talman! Riksdagen ser utomordentligt allvarligt på de hälsorisker
            som tobaksbruk medför. Det är ju den största enskilda förebyggbara
            hälsorisken.
          </note>
          <note>
            Därför har riksdagen antagit en tobakslag, som den också skärpte
            utifrån den proposition som den dåvarande regeringen lagt på riksdagens
            bord. Man har beställt en åldersgräns. Nu tycker vi oss framöver
            skymta en sådan. Dessutom skulle man gå vidare med reklamförbud,
            också beträffande smygreklam.
          </note>
          <note>
            Tobaksreklam är avsedd att åstadkomma fyra saker: att påverka
            rökare att byta märke, att påverka rökare att röka mera, att påverka
            icke-rökare att börja röka och att hindra eller försena att rökare
            slutar röka.
          </note>
          <note>
            Så länge vi har reklam i olika former främjas föreställningen
            att rökning ändå inte är så farligt. Det kan vara normalt, bra
            och glamoröst.
          </note>
          <note>
            När vi begränsade och även förbjöd viss reklam reagerade tobaksindustrin.
            Jag har mött företrädare för tobaksindustrin som sagt rakt ut:
            Ja, då får vi gå andra vägar för att göra reklam, för vi måste
            ju vara lojala mot vår ägare och se till att så mycket som möjligt
            säljs av det egna märket.
          </note>
          <note>
            Det är inte bara tobaksbolagen som är beroende av de här inkomsterna
            utan också reklamfirmor, tidningar, idrottsrörelsen m.fl. Det
            finns forskning om vad ren märkesreklam, indirekt reklam, kan
            medföra, och den talar för att barn är extra känsliga för sådan
            här reklam - dvs. skyltar om godis och där det finns en glasstrut
            och ett Camel- eller Blendmärke. Sådant nitar sig fast i bakhuvudet
            på barnen. Därför är det så viktigt med ett heltäckande reklamförbud.
          </note>
          <note>
            Kommissionens första förslag år 1989 avvisades av parlamentet,
            inte av en blockerande minoritet i ministerrådet. I stället begärdes
            nya och mera långtgående ting än direktivförslaget. Det nya direktivförslaget
            innehåller ett totalt förbud mot direkt och indirekt tobaksreklam.
            Det framlades av kommissionen år
          </note>
          <note>
            1992 och har godkänts av parlamentet vid den första läsningen.
            Men sedan har ingenting hänt, därför att det finns en blockerande
            minoritet i ministerrådet som bromsat behandlingen. Möten är skjutna
            på framtiden, som statsrådet sade.
          </note>
          <note>
            Det finns inget aktuellt kompromissförslag. Men eventuellt kan
            Spanien, som framgår av svaret, komma att ta ett initiativ till
            hösten.
          </note>
          <note>
            Jag förstår inte riktigt varför statsrådet så utförligt refererar
            det tyska kompromissförslaget. Det har ju fallit. Det var från
            början dödfött, eftersom det var en kompromiss. Den kompromissen
            hade inte kunnat gå igenom, därför att då hade det blockerats
            av dem som ville ha ett mera långtgående beslut jämfört med vad
            kompromissen innebar.
          </note>
          <note>
            Det finns blockerande minoriteter och majoriteter.
          </note>
          <note>
            Storbritannien, Tyskland, Holland och, i någon mån,
          </note>
          <note>
            Danmark finns på den ena sidan. Men länder som
          </note>
          <note>
            Irland och Frankrike finns på den andra. Här kan saker hända
            saker. Frankrike har ju i samband med valet fått regimskifte.
            Det kan försvaga den franska strikta inställning som Simone Veil
            har framfört när det gäller totalförbud. Å andra sidan finns det
            andra länder som vill driva den här saken vidare. Sannolikt blir
            det labourseger i Storbritannien, och labour är ju för en vidgning
            av det här reklamförbudet.
          </note>
          <note>
            Mot denna bakgrund kan man tycka att Anna
          </note>
          <note>
            Hedborgs inställning är passiv. Det är inte, som statsrådet här
            sade, fråga om att vi vill hindra utvecklingen inom EU. Det låter
            som att man är beredd att acceptera urvattnade kompromissförslag.
            Då blir signalerna utåt oklara. Vad är det för viljeyttring regeringen
            egentligen är ute efter?
          </note>
          <note>
            Vi kunde läsa i en artikel att Sverige får en vågmästarroll i
            EU-striden om tobaksreklam. Axel Heim, representant för intresseorganisationen
            för tyska tobakstillverkare, säger att han efter de diskussioner
            han haft, har gott hopp om svenskarna. Jag tror inte att det är
            ett heltäckande reklamförbud han är ute efter.
          </note>
          <note>
            Därför skulle det vara välgörande om Anna Hedborg i dag kunde
            göra några raka, tydliga uttalanden om Sveriges kommande hållning.
            Naturligtvis måste man avvakta den svenska utredningen om indirekt
            tobaksreklam, men den handlar ju om lagstiftningsteknik. En viljeinriktning
            borde man ändå kunna ha.
          </note>
          <note>
            Den kunde låta så här: Sverige vill ha ett förbud mot all direkt
            tobaksreklam. Sverige kommer inte att stödja en kompromiss som
            tillåter direkt tobaksreklam och Sverige vill förbjuda indirekt
            tobaksreklam så långt det är juridiskt möjligt. Ingen borde få
            intrycket att Sverige avvaktar utvecklingen och inte har någon
            egen åsikt, utan Sverige i stället är berett att stödja så kraftfulla
            reklamförbudsförslag som möjligt.
          </note>
          <note>
            Det är i alla fall vad jag tycker, och jag vet att det finns
            många andra som delar den uppfattningen. Jag var i Bryssel häromveckan,
            och då var det en i kommissionen som sade: Vi har ännu inte hört
            vad Sverige vill med EU:s tobakspolitik eller med hälsopolitiken
            i stort. Jag hoppas att jag får höra det i kommande inlägg av
            statsrådet.
          </note>
          <note>
            Anf. 59 Statsrådet ANNA HEDBORG (s)
          </note>
          <note>
            Fru talman! Vi är alldeles överens om en sak, nämligen att tobak
            inte bara är onödigt, utan att det också tillhör de få ting som
            enbart är skadliga. När man sysslar med folkhälsofrågor, kommer
            man nog ganska snabbt underfund med att det mesta som kan vara
            farligt, åtminstone är litet bra i små doser och under lämpliga
            förhållanden. Tobak är däremot bara dåligt. Det är en hälsofara
            som det är mycket svårt att se några positiva drag i eller några
            förmildrande omständigheter kring.
          </note>
          <note>
            Jag tror också att Barbro Westerholm och jag är mycket överens
            om att det absolut viktigaste när det gäller tobak är att uppskjuta
            debuten och att försöka få barn att avhålla sig från att börja
            röka - helst andra också, men det är särskilt viktigt att ungdomar
            inte börjar.
          </note>
          <note>
            Vi har reklamförbud. Vi har frågan om indirekt reklamförbud under
            utredning och har ambitionen att visa på vilket sätt vi skulle
            kunna ha ett mer totalt reklamförbud. Frågan om det indirekta
            reklamförbudet är litet speciell, eftersom det handlar om en grundlagsfråga.
            Då är det inte längre bara en fråga om tobak, utan det är också
            fråga om ett förhållningssätt i
          </note>
          <note>
            EU. Det är inte bara en lagteknisk fråga, utan det är någonting
            mycket större än så. Det handlar också om vårt förhållande till
            vår egen grundlag och till EU:s lagstiftning.
          </note>
          <note>
            Jag bedömer det som väldigt svårt för oss att göra en mycket
            kraftfull makering om exakt hur vi kan tänka oss ett indirekt
            reklamförbud innan vi vet hur det ser ut i relation till vår egen
            grundlag.
          </note>
          <note>
            Vi har ju inte varit med så länge. Men när frågan kommer upp
            på bordet och när Spanien tar upp den kommer det inte att råda
            några tvivel om att vi är emot reklam för tobak. Dock är det så,
            att formerna för ett förbud måste vara förenliga med det som krävs
            i vår grundlag.
          </note>
          <note type="speaker">
            Anf. 60 BARBRO WESTERHOLM (fp)
          </note>
          <note>
            Fru talman! Jag vill tolka detta positivt, att målsättningen
            för regeringen och statsrådet är att få ett totalt reklamförbud
            som omfattar både den direkta och den indirekta reklamen. Sedan
            är nästa led att finna en juridiskt acceptabel form för detta.
            Strävan måste ju alltid vara klar. Man skall så att säga inte
            ge upp för tidigt därför att det finns lagtekniska bekymmer. Vill
            man något kommer man som regel i mål.
          </note>
          <note>
            Jag har lärt mig att aldrig ge upp något som man tror på. Motståndaren
            är oftast tröttare än vad man tror.
          </note>
          <note>
            Jag är övertygad om att lagstiftaren och juristerna kan hitta
            vägar för att vi skall kunna åstadkomma detta som så många är
            överens om, inte minst med tanke på att den indirekta reklamen
            ofta vänder sig till väldigt unga personer och barn. Den sitter
            i bakhuvudet och kopplas till andra varor. Glass och godis är
            ju inte tillnärmelsevis lika riskabelt som tobaksbruket är, men
            det jämställs i den reklam som barn och ungdomar möter bara de
            går längs Drottninggatan och Sveavägen.
          </note>
          <note>
            Mycket av reklamen är ju också riktad till kvinnor.
          </note>
          <note>
            Under förra debatten här kom man in just på kvinnohälsofrågor.
            Här finns en stor potential, inte minst internationellt.
          </note>
          <note>
            Jag vill avrunda det här inlägget med att säga att det som vi
            gör i Sverige är ju också väldigt viktigt för andra länder som
            inte är med i EU. Då tänker jag på
          </note>
          <note>
            Baltikum och på det tidigare Sovjetunionen där man -
          </note>
          <note>
            liksom i en rad u-länder - har en väldigt hänsynslös marknadsföring
            riktad just till unga kvinnor, som i dag utgör en låg procentuell
            andel av rökarna, men som av tobaksindustrin betraktas som en
            stor potentiell marknad. Jag vill gärna höra det upprepat om målsättningen
            är att täcka hela reklamområdet och sedan att regeringen försöker
            att hitta den juridiskt acceptabla formen för detta.
          </note>
          <note>
            Anf. 61 Statsrådet ANNA HEDBORG (s)
          </note>
          <note>
            Fru talman! Jag tror att frågan skulle tjäna på att vi inte gör
            den inblandade grundlagsfrågan till en lagteknisk petitess. Jag
            skulle vilja se den här frågan mycket mera strikt uppdelad i sina
            två beståndsdelar.
          </note>
          <note>
            Å ena sidan är det fråga om tobak och tobaksreklam, där vi kan
            vara överens om att vi eftersträvar ett gemensamt internationellt
            förhållningssätt som minimerar reklamen, som gör ett förbud verkningsfullt
            genom att många är delaktiga och som till största delen inte är
            något problem för Sverige, eftersom vi redan har ett reklamförbud
            som är förenligt med vår grundlag. Dessutom arbetar vi med frågan
            så att vi förmodligen kommer att klara ut även en framtida skärpning.
          </note>
          <note>
            Å andra sidan är det viktigt att vi är medvetna om att den grundlagsfråga
            som är inblandad är en självständig fråga vid sidan av frågan
            om tobaksreklam. I
          </note>
          <note>
            annat fall kan vi under vår aktivitet inom EU försätta oss i
            en sådan sits att vi underordnar vår grundlag, att vi gör den
            till en litet lagtekniskt bekymmer. Den är trots allt någonting
            som är större än så.
          </note>
          <note>
            Det finns alltså vissa indikationer på att Spanien har intresse
            av att ta upp frågan igen. Då är vår uppgift att se till att i
            den mån som det utfärdas direktiv nu när situationen ser ut som
            den gör i relation till vår grundlag måste dessa vara förenliga
            med vår nuvarande grundlag. Vad som sedan kan komma att gälla
            på sikt får den sittande utredningen syssla med.
          </note>
          <note>
            Jag tror inte att det skall behöva råda några tvivel i fråga
            om vår aversion när det gäller själva tobaksfrågan och att komma
            åt reklam. Men vi skall inte göra själva grundlagsfrågan till
            en lagteknisk fråga. Då kan man få intrycket att vi är mer osams
            i reklam- och tobaksfrågan än vad vi är. Det skulle möjligen bidra
            till att skapa oklarhet kring vårt ställningstagande.
          </note>
          <note type="speaker">
            Anf. 62 BARBRO WESTERHOLM (fp)
          </note>
          <note>
            Fru talman! Jag vill inte förringa svårigheterna med att hitta
            de lagtekniska lösningarna. Tobaksutredningen, som arbetade för
            några år sedan, hade en lösning på problemet. Via kontakter i
            EU har jag också förstått att det finns framkomliga vägar, men
            då måste länderna vara väldigt tydliga när det gäller att man
            vill ha ett heltäckande reklamförbud. Det är överordnade är att
            minimera förebyggbar ohälsa. Att täcka in reklamsidan är ju bara
            en del i det här arbetet.
          </note>
          <note>
            Men det är viktigt, därför att då talar samhället med bara en
            röst i sin information från Folkhälsoinstitutet, från olika landsting
            osv., samtidigt som man inte är inblandad i försäljningssidans
            reklam, vilket motsäger det första budskapet.
          </note>
          <note>
            Jag tycker ändå att strävan skall vara att Sverige tydligt i
            EU klargör att vi vill ha ett heltäckande reklamförbud som innefattar
            direkt och indirekt reklam, märkesreklam osv. samt att vi undersöker
            möjligheterna hur vi lagtekniskt skall lösa detta. Men vi skall
            inte sväva på målet och säga att det är så svårt och att det kanske
            inte blir så etc. Då är vi inte trovärdiga i frågan om del 1 i
            vår ambition.
          </note>
          <note>
            Anf. 63 Statsrådet ANNA HEDBORG (s)
          </note>
          <note>
            Fru talman! Det är fortfarande väldigt viktigt att vi förmår
            göra skillnad här och i EU mellan det faktum att vi å ena sidan
            eftersträvar en stor restriktivitet när det gäller reklamfrågan
            och å andra sidan vår konstitutionella hållning när det gäller
            lagstiftningsfrågor.
          </note>
          <note>
            Vi måste inte bara i förhållande till tobaksreklam utan även
            i förhållande till relationerna till EU över huvud taget hitta
            ett sätt att behandla frågor som har med vår grundlag att göra.
            Det är detta som jag har försökt att göra klart här. Det är viktigt
            att vi ser dessa frågor som två helt olika ting. Vår strävan att
            bl.a. kryssa oss fram så långt som över huvud taget är möjligt
            redan inom ramen för nuvarande lagstiftning skall vara alldeles
            klar och tydlig. Därtill är vi ändå offensiva också i den andra
            frågan genom att det finns en utredning som faktiskt ser över
            möjligheterna att göra detta förenligt med vår grundlag. Men det
            skall inte behöva råda något tvivel om vårt förhållningssätt till
            tobaken som sådan.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 13.53 på förslag av andre vice talmannen
            att ajournera förhandlingarna till kl.
          </note>
          <note>
            15.00 då statsrådet Mats Hellström skulle infinna sig i kammaren
            för att besvara interpellationerna 113, 94, och 108.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.00.
          </note>
          <note>
            12 § Svar på interpellation 1994/95:113 om den rådgivande nämnden
            för vapenexport
          </note>
          <note>
            Anf. 64 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Marianne Samuelsson har frågat mig när den rådgivande
            nämnden för krigsmaterielexportfrågor skall börja arbeta igen
            och vilka partier som då kommer att ingå.
          </note>
          <note>
            Min strävan är att den rådgivande nämnden skall börja arbeta
            så snart som möjligt. Regeringen kommer att förordna nya ledamöter
            till nämnden så snart arbetet med att identifiera dessa har slutförts.
            I linje med regeringens allmänna målsättning fäster jag avseende
            vid att den nya nämnden skall få en bättre könsfördelning. Jag
            vill i sammanhanget erinra om riksdagens eget beslut om jämnare
            könsfördelning i kommittéer och styrelser under innevarande år.
          </note>
          <note>
            Frågan om vilken sammansättning nämnden skall ha hade jag anledning
            att beröra här i kammaren den
          </note>
          <note>
            20 april. Jag uppgav då att jag ansåg att samrådet kring krigsmaterielfrågorna
            borde breddas. Den ståndpunkten står jag fast vid.
          </note>
          <note>
            I frågesvaret nämnde jag också att en särskild statssekreterargrupp
            nu arbetar med en genomgång av krigsmaterielexportpolitiken, inklusive
            organisatoriska frågor som t.ex. nämndens framtida uppgifter och
            sammansättning.
          </note>
          <note>
            Eftersom statssekreterargruppens arbete kan komma att innebära
            förslag som berör den rådgivande nämnden bör man för ögonblicket
            avvakta med alla förändringar för att undvika två riksdagsbehandlingar
            av samma fråga inom loppet av ett och samma år.
          </note>
          <note>
            Det är alltså min bedömning att nämnden för närvarande bör ha
            samma sammansättning som tidigare, i avvaktan på de förslag som
            kan komma att läggas av statssekreterargruppen.
          </note>
          <note type="speaker">
            Anf. 65 MARIANNE SAMUELSSON (mp)
          </note>
          <note>
            Herr talman! Jag tackar ministern för svaret som jag dock bedömer
            som något intetsägande. Svaret har ju, som sagt, framkommit även
            i samband med tidigare fråga.
          </note>
          <note>
            Jag är bara litet förundrad över att riksdagens skulle vara en
            ursäkt för att man inte redan i höstas ändrade nämndens sammansättning.
            Såvitt jag kan bedöma kommer man inte att tvingas göra två förändringar
            under samma år, om man efter visst arbete i regeringskansliet
            skall förändra organisationen.
          </note>
          <note>
            Jag tror inte heller att en ojämn könsfördelning kan ha varit
            en anledning till att man inte har klarat av att genomföra ändringen
            att alla partier får ingå i nämnden. Det måste finnas andra skäl
            bakom detta.
          </note>
          <note>
            Dessa tycker jag att vi borde få tydligare redogjorda för oss.
            Det kan ju faktiskt finnas någonting i den skrivelse som inkom
            till regeringen om anledningen till att man inte ville ha med
            vissa partier i den rådgivande nämnden.
          </note>
          <note>
            Men den frågan kanske vi skall lämna nu, för nu börjar det väl
            blir sent att genomföra dessa förändringar. Men då är det viktigt
            att ministern också redogör vad man har tänkt sig för kommande
            organisationsförändringar och hur de kommer att påverka beslutsfattandet
            och ansvarsfördelningen. Det är viktigt att den frågan tas upp
            och att den också leder till en ordentlig diskussion. Om man genomför
            en organisationsförändring som innebär att man eventuellt gör
            nämnden till en ny myndighet, är det otroligt viktigt att vi får
            klara besked om ansvarsfördelningen, så att inte en regering kan
            gömma sig bakom en myndighet när det gäller vilka beslut som skall
            fattas i nämnden.
          </note>
          <note>
            Anf. 66 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Det finns inga andra bakomliggande motiv, som Marianne
            Samuelsson frågade om, utan nu arbetar en statssekreterargrupp
            med en omorganisation av krigsmaterielexportpolitiken. Den skall
            komma med sitt förslag under våren. Nu är visserligen våren, i
            alla fall i den här delen av Sverige, något försenad. Men vädermakterna
            kommer icke att påverka detta, utan arbetet kommer, såvitt jag
            förstår, att slutföras under våren. När denna grupp är färdig
            med sitt arbete kommer det förstås att presenteras för riksdagen.
          </note>
          <note>
            Intill dess är det ganska rimligt att den ordning består som
            har gällt sedan 1980-talets mitt då den nuvarande nämnden infördes.
            Annars skulle det, som sagt, bli litet egendomligt att komma till
            riksdagen två gånger så tätt inpå varandra.
          </note>
          <note type="speaker">
            Anf. 67 MARIANNE SAMUELSSON (mp)
          </note>
          <note>
            Herr talman! Jag tycker inte att det vore egendomligt att komma
            tätt till riksdagen med förslag till förändringar när det gäller
            vilka som skall ingå i olika nämnder eller grupper som är av folket
            valda. Därför är det en dålig ursäkt att påstå att man skall genomföra
            en omorganisation och att man därför inte ändrade sammansättningen
            i den rådgivande nämnden omedelbart efter att svenska folket hade
            röstat. Det måste ändå vara demokratins mening att man genomför
            de förändringar som blir en följd av ett val. Därför tycker jag
            att det borde ha skett redan i höstas. Sedan kunde man ha fortsatt
            diskussionen om en eventuell organisationsförändring, vilken riksdagen
            hade haft möjlighet att ta ställning till.
          </note>
          <note>
            Jag fick inget svar på min fråga om hur den eventuella nya organisationen
            kommer att se ut och vilka förändringar man tänker göra. Det är
            viktigt att få veta regeringens roll i ansvarsfrågan när det gäller
            krigsmaterielexporten. Eftersom den alltid har varit en het potatis
            i svensk politik, vill jag ha ett besked om ifall regeringen även
            fortsättningsvis kommer att ta huvudansvaret eller om man försöker
            att finna en annan modell för denna fråga.
          </note>
          <note>
            Anf. 68 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Jag har ju svarat på den frågan. Det är rimligen
            så, att eftersom det pågår ett internt arbete inom regeringskansliet
            kommer detta arbete att presenteras för riksdagen, när det finns
            ett färdigt förslag.
          </note>
          <note>
            Givetvis kommer riksdagen att få information i enlighet med det
            förslag som kommer. Men att föregripa det arbete som pågår vore
            väl litet konstigt.
          </note>
          <note type="speaker">
            Anf. 69 MARIANNE SAMUELSSON (mp)
          </note>
          <note>
            Herr talman! Att föregripa ett arbete som pågår är inte särskilt
            konstigt i en demokrati. Det brukar vara så, att ett arbete pågår
            samtidigt som man för en diskussion och debatt om formerna för
            vad som komma skall. Jag tycker inte alls att det vore märkligt
            om man redan nu började diskutera kring den kommande ansvarsfördelningen
            just när det gäller krigsmaterielexporten. Vi står ju också inför
            en hel del förändringar i och med EU-medlemskapet, där en ständig
            debattfråga är om vi skall anpassa reglerna efter EU:s system
            eller om vi skall behålla våra egna regler, vår egen beslutsrätt
            osv.
          </note>
          <note>
            Den här frågan är mycket viktig och bör därför vara en stor debattfråga,
            där vi vågar tala om även de förändringar som är tänkta att genomföras.
            Det är viktigt att åtminstone få ett klart besked om regeringen
            i fortsättningen kommer att vara huvudansvarig för vapenexporten.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1994/95:94 om svenska som EU-språk
          </note>
          <note>
            Anf. 70 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Siv Holma har frågat mig om vilka initiativ som
            regeringen avser att ta till förmån för svenskan som EU-språk.
          </note>
          <note>
            Låt mig först slå fast att svenskan i och med Sveriges medlemskap
            är officiellt språk i Europeiska unionen och därmed formellt jämställt
            med de övriga tio EU-språken. Bland utomnordiska organisationer
            är det bara inom EU som svenskan har denna ställning.
          </note>
          <note>
            Inom FN är svenska varken officiellt språk eller arbetsspråk,
            och inom EFTA har alltid engelska varit det gemensamma språket.
            Det svenska språket har därför genom EU-medlemskapet fått en starkare
            formell ställning i det internationella samarbetet än någon gång
            tidigare.
          </note>
          <note>
            Inför våra fortsatta strävanden efter större öppenhet och djupare
            demokratisk förankring av EU-
          </note>
          <note>
            samarbetet är språkfrågan väsentlig. Regeringen fäster därför
            den största vikt vid frågan - det gäller både tolkning och översättning.
            Redan i regeringsdeklarationen poängterade regeringen vikten av
            att stärka och utveckla det svenska språket. Ju mer vårt samhälle
            tar emot impulser från andra länder och kulturer, desto viktigare
            är det att värna den svenska kulturen och det svenska språket.
          </note>
          <note>
            Därför är det angeläget att den rätt att använda sitt modersmål
            som finns också aktivt utnyttjas av svenska representanter. Detta
            gäller framför allt i ministerrådet och Europaparlamentet.
          </note>
          <note>
            Regeringens utgångspunkt är att alla svenska företrädare som
            i olika sammanhang agerar inom och gentemot EU skall kunna använda
            det svenska språket.
          </note>
          <note>
            Samtidigt kan vi konstatera att det måste ta någon tid innan
            ett nytt EU-språks ställning som arbetsspråk blir lika starkt
            som de inom EU redan etablerade språken. Detta sammanhänger främst
            med att uppbyggnaden av nödvändig tolk- och översättningskapacitet
            tar viss tid i anspråk.
          </note>
          <note>
            Situationen under de första månaderna av Sveriges medlemskap
            har inte varit helt tillfredsställande, men jag kan försäkra Siv
            Holma att regeringen uppmärksamt bevakar och beslutsamt försvarar
            det svenska språkets ställning i EU-samarbetet. Syftet är att
            på alla sätt verka för att EU-institutionerna fullföljer sitt
            ansvar för tolkning och översättning. Detta sker på alla nivåer
            - från arbetsgrupper till ministerrådets möten. Utrikesministern
            har uttalat sig mycket tydligt i det allmänna rådet när nödvändiga
            dokument inte funnits på svenska i tid. I vissa fall har regeringen
            även blockerat beslut, då texten inte har funnits på svenska.
          </note>
          <note>
            Vi måste dock vara medvetna om de problem och begränsningar som
            EU-institutionerna åtminstone på kort sikt har att brottas med.
            Introduktionen av svenska och finska som nya EU-språk medför inledningsvis
            ofrånkomliga svårigheter på det praktiska planet
          </note>
          <note>
            (rekrytering av tolkar och översättare, budgetrestriktioner,
            brist på lokaler etc.). Särskilt rekryteringen av tolkar är ett
            problem. Problemen måste hanteras genom samverkan mellan nationella
            och gemensamma åtgärder.
          </note>
          <note>
            Herr talman! Vad gäller Siv Holmas första fråga, om vilka initiativ
            regeringen avser att ta i språkfrågan, vill jag understryka att
            man inom regeringskansliet redan i januari utformade en första
            vägledning till stöd för departementens och EU-representationens
            agerande i frågan. Förutom en redogörelse för den svenska hållningen,
            som beskrivits ovan, låg tyngdpunkten vid behovet av tolkning
            i olika sammanhang.
          </note>
          <note>
            EU-representationen har vidare en stående instruktion att uppmärksamma
            rådssekretariatet på den politiska vikt vi tillmäter det svenska
            språkets ställning som officiellt EU-språk och som tillämpat arbetsspråk.
          </note>
          <note>
            Sverige förutsätter att tolkning från svenska alltid sker vid
            varje rådsmöte. Vi utgår dessutom ifrån att tolkning också sker
            till svenska. Rådssekretariatet skall i god tid tillkännage om
            dessa grundläggande krav vid något enstaka tillfälle inte kan
            tillgodoses.
          </note>
          <note>
            Vidare skall vi ta fasta på att de andra nationer inom
          </note>
          <note>
            EU som representerar mindre språk - främst Nederländerna, Danmark
            och Finland men även Grekland och Portugal - ofta har intressen
            som sammanfaller med de svenska. Därför skall vi samarbeta med
            dessa länder för att hävda de mindre språkens rätt.
          </note>
          <note>
            Språkfrågan bevakas löpande inom regeringskansliet. Den policy
            som formulerades i januari har nyligen preciserats och kompletterats.
            När det gäller tolkning är den grundläggande utgångspunkten att
            vi inte godtar någon särställning - varken positiv eller negativ
            - för ett enskilt språk. Undantag bör dock gälla för de arbetsgrupper
            där man endast talar engelska eller franska.
          </note>
          <note>
            Flera månader har gått sedan Sverige inträdde som fullvärdig
            medlem. Vi anser därför att vi kan - och bör - skärpa kravet på
            att en svensk textversion av föreslagna rättsakter skall finnas
            i god tid före det formella beslutstillfället. Detsamma bör gälla
            inför undertecknande av avtal och konventioner med tredje land.
            Vad gäller arbetsdokument kommer vi vidare -
          </note>
          <note>
            parallellt med ansträngningarna att i ökande grad få fram svenska
            texter - att verka för att användningen av engelska och franska
            jämställs i praktiken, så att rådsdokument i engelsk version utkommer
            samtidigt med den franska texten.
          </note>
          <note>
            Vad beträffar Siv Holmas andra fråga - om vilka åtgärder regeringen
            tänker vidta för att underlätta tillgången till EU-handlingar
            på svenska - vill jag rikta uppmärksamheten mot det beslut som
            regeringen fattade den 6 april i år om Översättningsdelegationen.
          </note>
          <note>
            Delegationen ges möjlighet att på uppdragsbasis utföra översättningsarbete
            åt EU-institutionerna.
          </note>
          <note>
            Bristen på översättningsresurser inom EU är för närvarande stor,
            och uppbyggnaden av sådana resurser kan beräknas ta upp till två
            år för att nå en godtagbar nivå. Regeringen har därför beslutat
            att ge
          </note>
          <note>
            Översättningsdelegationen möjlighet att - mot ersättning från
            EU:s gemensamma resurser - under en tvåårsperiod åta sig uppdrag
            från EU-institutionerna.
          </note>
          <note>
            Detta beslut har fattats mot bakgrund av att delegationen under
            maj månad kommer att avsluta sitt uppdrag att översätta hela EG:s
            regelverk från tiden före den 1
          </note>
          <note>
            januari 1995.
          </note>
          <note>
            Samtidigt som regeringen understryker EU:s ansvar för översättningsverksamheten
            och nödvändigheten av att institutionerna inom EU fullföljer detta
            ansvar, bibehålls och utnyttjas den unika samlade kompetens som
            delegationen har. Detta gör det möjligt att under en övergångsperiod
            snabbare få fram svenska texter, av högre kvalitet än vad som
            annars skulle varit fallet.
          </note>
          <note>
            Förutom en bättre tillgång till EU-dokument på svenska ger denna
            lösning också fortsatt inflytande över översättningsarbetet och
            därmed också över det svenska regelverkets utveckling i språkligt
            och redaktionellt hänseende. Regeringen är angelägen om att verka
            för att de principer och riktlinjer för begripliga och enkla författningar
            som följs i Sverige också beaktas i författningsarbetet inom EU.
            Det gäller både när förslagen utarbetas, i allmänhet på franska
            eller engelska, och när dessa källtexter översätts till svenska.
            Den kunskap som finns bl.a. hos regeringskansliets språkexperter,
            hos delegationens översättare och i de olika text- och termbaser
            som byggts upp under översättningsarbetet bör därvid tas till
            vara.
          </note>
          <note>
            På Siv Holmas tredje fråga - angående förstärkta utbildningsinsatser
            - vill jag peka på följande. Regeringen vidtar åtgärder såväl
            på kort som på lång sikt för att komma till rätta med bristen
            på kvalificerade översättare och tolkar. Samtidigt måste vi vara
            medvetna om att det handlar om att bygga ut en mycket krävande
            utbildning för att få fram ett antal specialister med mycket hög
            kompetens. Det största problemet är inte otillräckliga medel,
            utan snarare den bristande tillgången på kvalificerade lärare.
            Detta är huvudskälet till att frågan måste betraktas i ett längre
            tidsperspektiv och att den - där det är möjligt - bör lösas i
            samverkan med EU-institutionerna.
          </note>
          <note>
            Som framgår redan av propositionen om Sveriges medlemskap i EU
            anslogs budgetåret 1993/94 särskilda medel för den första internationella
            konferenstolkutbildningen i Sverige. Dessutom har för innevarande
            budgetår Tolk- och översättarinstitutet vid
          </note>
          <note>
            Stockholms universitet, som har ett nationellt ansvar för utbildningen
            av tolkar och översättare, tillförts medel för planering och genomförande
            av viss utbildning av konferenstolkar och översättare.
          </note>
          <note>
            För att så snabbt och effektivt som möjligt avhjälpa bristen
            på konferenstolkar inrättar regeringen en tolkskola i Sverige
            förlagd till Stockholms universitet.
          </note>
          <note>
            Antagning till denna utbildning höstterminen 1995
          </note>
          <note>
            har just avslutats.
          </note>
          <note>
            För att långsiktigt öka tillgången på översättare planerar regeringen
            att kraftigt förstärka resurserna som bl.a. avser utbildning av
            översättare och som kanaliseras till universitet och högskolor
            via Tolkoch översättarinstitutet.
          </note>
          <note>
            Herr talman! Det svenska språket har genom EU-
          </note>
          <note>
            medlemskapet fått en starkare ställning i det internationella
            samarbetet än någon gång tidigare. Regeringen kommer att se till
            att denna starkare formella ställning fullt ut får genomslag också
            i EU:s dagliga och praktiska samarbete. Detta kommer att ske genom
            en konsekvent språkpolitik gentemot EU-
          </note>
          <note>
            institutionerna, genom samverkan med andra medlemsländer och
            genom målmedvetna åtgärder på det nationella planet.
          </note>
          <note type="speaker">
            Anf. 71 SIV HOLMA (v)
          </note>
          <note>
            Herr talman! Jag vill börja med att tacka statsrådet
          </note>
          <note>
            Mats Hellström för det välvilliga svar som jag har fått på min
            interpellation om svenska som EU-språk.
          </note>
          <note>
            Jag förstår att regeringen har mycket bra intentioner, och det
            är utmärkt. Mats Hellström börjar dock sitt svar med att framhålla
            att svenskan i och med EU-
          </note>
          <note>
            medlemskapet fått en formellt starkare ställning i det internationella
            samarbetet. Men jag anser att det också är viktigt att se på svenskans
            reella ställning. Motivet till att jag skrev interpellationen,
            för drygt en och en halv månad sedan, var att det vid samma tidpunkt
            förekom en debatt i tidningarna om svenskans reella ställning
            i EU. Denna debatt fördes främst av EU-
          </note>
          <note>
            parlamentarikerna Bengt Hurtig, Per Gahrton och
          </note>
          <note>
            Margaretha af Ugglas.
          </note>
          <note>
            Man kunde i en tidning läsa en beskrivning av hur en session
            går till, den som hölls i Bryssel den 25-27
          </note>
          <note>
            april. Det framkom att denna session höll på att slut i fullständigt
            kaos. Det material som skulle behandlas kom i flera fall fram
            bara timmar före parlamentets sammanträde, och flera av materialen
            var inte lika översatta till alla språk.
          </note>
          <note>
            Herr talman! Riksdagen har beslutat att alla svenskar skall kunna
            tala och använda svenska obehindrat i EU. Men hur har det fungerat
            i praktiken?
          </note>
          <note>
            Vissa möten har tolkats till samtliga språk utom till svenska.
          </note>
          <note>
            Sverige har visserligen protesterat, men några svenska politiker
            har tagit egna konsekvenser av den bristfälliga tolkningen och
            översättningen. Exempelvis har förra utrikesministern Margaretha
            af Ugglas använt sig av engelska vid utskottsmöten, trots att
            det förekommit översättning till och från svenska. När
          </note>
          <note>
            Anita Gradin höll sin första presskonferens som EU-
          </note>
          <note>
            kommissionär talade hon engelska. Det var t.o.m. så att pressmeddelandet
            fanns på franska och engelska men inte på svenska.
          </note>
          <note>
            När den blivande EU-revisorn Jan O. Karlsson förhördes av EU-parlamentet
            talade han engelska.
          </note>
          <note>
            Det här är exempel på hur svenska politiker och även ämbetsmän
            löst frågan om svenska språkets reella ställning i EU. De talar
            engelska trots svenskans officiella ställning och trots riksdagens
            påbud.
          </note>
          <note>
            Herr talman! Jag kan inte låta bli att tycka att Mats
          </note>
          <note>
            Hellströms svar på min första fråga låter litet motsägelsefullt.
            Han säger att den grundläggande utgångspunkten när det gäller
            tolkning är att vi inte godtar någon särställning, vare sig positiv
            eller negativ, för enskilt språk.
          </note>
          <note>
            Vad gäller arbetsdokument sade Mats Hellström att man kommer
            att verka för att användningen av engelska och franska i praktiken
            jämställs, så att rådsdokument i engelsk version utkommer samtidigt
            med den franska texten.
          </note>
          <note>
            I mina öron låter detta praktiskt, men ändå som en särbehandling
            av de två stora språken engelska och franska.
          </note>
          <note>
            När det gäller svaret på min andra fråga vill jag särskilt beakta
            svenska språkets ställning i EG-
          </note>
          <note>
            domstolen. Jag utgår från en promemoria som är daterad den 15
            mars 1995 och som domaren Hans
          </note>
          <note>
            Ragnemalm står bakom. Promemorian är tillställd gruppledarna
            för de svenska medlemmarna av EU-
          </note>
          <note>
            parlamentet. Den behandlar budgeten för EG-
          </note>
          <note>
            domstolen 1995 i samband med de nya medlemsstaternas anslutning.
          </note>
          <note>
            Jag skall koncentrera mig på de äskanden och beslut som jag anser
            berör svenska språkets reella ställning i EG-domstolen. Det handlar
            naturligtvis om antalet tjänster.
          </note>
          <note>
            Av 142 äskade tjänster erhölls 100. Man lyfter fram att konsekvenserna
            av detta blir att utredningskapaciteten avseende svensk rätt och
            svenska domstolars tillämpning av EG-rätten bortfaller. Vidare
            skriver man att publicering av den svenska utgåvan av EG-domstolens
            löpande domsamling riskerar att försenas.
          </note>
          <note>
            Herr talman! Jag tycker att det är allvarligt när man påpekar
            att den svenska översättningsavdelningen vid EG-domstolen har
            ett mindre antal tjänster än övriga jämförbara länder. Konsekvensen
            sägs bli att utrymmet för medverkan av översättningsavdelningen
            i utgivningen av en svensk version av de historiska rättsfallen
            för närvarande saknas helt. I detta arbete måste man förlita sig
            till externa tjänster.
          </note>
          <note>
            Översättningarna av de historiska domarna tar flera år. Exempelvis
            har Spanien ännu inte översatt allt, trots att man började redan
            1986 - alltså för nio år sedan.
          </note>
          <note>
            Vidare sägs det i promemorian att domstolens utredningskapacitet
            avseende svensk rätt begränsas. Det är i och för sig inte en direkt
            språkfråga, men det är ändå en indirekt sådan. Utredningsenheten
            har bl.a.
          </note>
          <note>
            till uppgift att på begäran av domstolens ledamöter utföra rättsutredningar
            om rättsläget i medlemsländerna och följa EG-rättens tillämpning.
            För närvarande har en dansk tjänsteman hand om dessa uppgifter.
          </note>
          <note>
            Jag har en del annat att säga, men tiden rinner i väg. Jag återkommer.
          </note>
          <note>
            Anf. 72 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Jag tycker att det är väldigt bra att
          </note>
          <note>
            Siv Holma tar upp denna fråga i interpellationen. Det är en viktigt
            fråga. Jag kan dela många av de åsikter
          </note>
          <note>
            Siv Holma har när det gäller målsättningarna. Jag har kanske
            litet andra uppfattningar om hur vi praktiskt går till väga, men
            det är viktigt att frågan om svenskan verkligen tas upp och att
            den diskuteras också här i riksdagen.
          </note>
          <note>
            Jag vill göra några kommentarer till det Siv Holma har sagt.
          </note>
          <note>
            Jag tror att vi alltid kommer att få leva med problemet att översättningar
            kommer att vara olika. Jag hänvisar till debatten i Bibeln om
            Babels torn. Det finns en berömd resolution, som har ansetts vara
            den viktigaste som någonsin har antagits om Mellersta
          </note>
          <note>
            Östern i Förenta nationerna, där den engelska och den franska
            texten alldeles uppenbart betyder olika saker.
          </note>
          <note>
            Den har man av något skäl lyckats leva med politiskt i
          </note>
          <note>
            Förenta nationerna. Det har t.o.m. ibland ansetts som en fördel
            att det har varit olika tolkningar.
          </note>
          <note>
            Skämt åsido kommer vi att få leva med detta i allt internationellt
            samarbete. Jag har ofta stött på - inte specifikt i EU, utan i
            andra internationella organ - att man slåss om bisatser som betyder
            väldigt olika saker på spanska och franska eller tyska och svenska.
          </note>
          <note>
            Det jag tar upp i interpellationen om att det handlar om det
            svenska språkets kvalitet är viktigt. Det kommer givetvis att
            ta tid, men vi måste verkligen arbeta med den frågan. Vi kan inte
            bara rekrytera översättare osv., utan vi måste arbeta med att
            det skall vara kvalitet på de texter som översätts till svenska.
          </note>
          <note>
            När domstolstexter och lagtexter översätts från de språk de ursprungligen
            är skrivna på till svenska är kvalitetsfrågan viktig. Det håller
            jag i högsta grad med Siv Holma om.
          </note>
          <note>
            När det gäller svenskans reella ställning vill jag säga att det
            förekommer, och att det säkert också kommer att förekomma i framtiden,
            att svenska företrädare talar engelska. Den stora skillnaden är
            ju att vi tidigare i internationellt samarbete alltid gjorde det.
          </note>
          <note>
            Engelska var alltid det språk på vilket svenskar kommunicerade
            i internationella sammanhang. Det viktiga är att grundregeln nu
            är att vi faktiskt talar svenska.
          </note>
          <note>
            Jag tycker själv att det känns ganska positivt att verkligen
            kunna göra detta. Det är litet ovant att utgå från att motparterna
            tar till sig vårt språk när vi arbetar internationellt. Men så
            är det. Det är en omställning som kommer att ta tid, men jag är
            övertygad om att det kommer att vara bra för alla de svenskar
            som deltar i samarbetet. Givetvis kommer man även i framtiden
            i en ordväxling eller en debatt att ta till något annat språk.
          </note>
          <note>
            När det gäller domstolen och den svenska domarens skrivelse vill
            jag säga att jag tycker att det är utmärkt att Hans Ragnemalm
            går in snabbt, hårt och kraftfullt och kräver resurser för att
            stödja svenskans ställning i domstolen. Det är utmärkt att de
            svenska företrädarna visar just den kraften när det gäller att
            hävda svenska språket.
          </note>
          <note>
            Det finns utan tvekan barnsjukdomar. Arbetet är som jag har sagt
            i svaret inte alls färdigt, och det har inte gjorts tillräckligt
            på några månader.
          </note>
          <note>
            De frågor som Siv Holma har tagit upp är alla viktiga. Rekryteringsfrågorna
            håller nu på att lösas.
          </note>
          <note>
            De är på väg att lösas. Det är en av de frågor som Siv
          </note>
          <note>
            Holma tog upp.
          </note>
          <note>
            När det gäller de historiska domarna hoppas jag att det beslut
            som regeringen har fattat om Översättningsdelegationen skall kunna
            vara till god hjälp.
          </note>
          <note type="speaker">
            Anf. 73 SIV HOLMA (v)
          </note>
          <note>
            Fru talman! Jag vill titta litet mer på rättsläget -
          </note>
          <note>
            alltså EG-rätten.
          </note>
          <note>
            Konsekvenserna av att inte ha tillräckliga resurser är faktiskt
            att underlaget inte blir fullständigt och rättvisande i principiellt
            viktiga mål. Det blir det inte heller när det gäller rättsläget
            i Sverige. Man har inte kunnat säkerställa en riktig uppföljning
            eftersom man inte har dessa resurser.
          </note>
          <note>
            Utifrån ett medborgarperspektiv är dessa förhållanden oacceptabla.
            Det handlar ju om den enskildes rättssäkerhet. Det handlar också
            om att kunna ta till vara de rättigheter man fått genom EG-rätten
            inför svenska domstolar.
          </note>
          <note>
            Jag skulle vilja fråga Mats Hellström på vilket sätt regeringen
            kan agera för att EU-medel tillförs så att svenska språkets reella
            ställning garanteras och så att vi åtminstone får lika mycket
            resurser som andra länder. Vi är ju trots allt såvitt jag förstår
            nettobidragsgivare.
          </note>
          <note>
            I detta sammanhang vill jag också lyfta fram frågan om tillgång
            till rättsdatabas för EG-rätten.
          </note>
          <note>
            Såvitt jag har förstått finns det en rättsdatabas för den svenska
            lagstiftningen. Man kan använda den på ett relativt enkelt sätt
            genom s.k. sökord. Det krävs inte att man har speciellt djupa
            juridiska kunskaper.
          </note>
          <note>
            Kan detta vara en fråga som den svenska regeringen skulle kunna
            driva? Användargruppen skulle kunna utökas. Man skulle inte behöva
            tillhöra en språklig eller juridisk elit för att få tillgång till
            denna rättsdatabas. Svenska politiker skulle exempelvis kunna
            använda den i sitt politiska arbete och t.ex.
          </note>
          <note>
            skriva motioner om ändringar i EG-rätten.
          </note>
          <note>
            I svaret på min tredje fråga konstaterade Mats
          </note>
          <note>
            Hellström att det största problemet inte är otillräckliga medel
            utan snarare den bristande tillgången på kvalificerade lärare.
            Jag kan inte heller i detta sammanhang låta bli att tolka det
            som att man har saknat framförhållning. Bristerna i tolkutbildningen
            har tydligen varit långvariga. Det är en brist som inte har blivit
            åtgärdad i förberedelserna inför EU-
          </note>
          <note>
            medlemskapet.
          </note>
          <note>
            För övrigt tycker jag att en god tolkservice är viktigt mot bakgrund
            av den ökade internationaliseringen. Den frågan borde ha blivit
            åtgärdad oavsett EU-
          </note>
          <note>
            medlemskap eller inte.
          </note>
          <note>
            Anf. 74 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! Det var faktiskt inte förrän den 13 november som
            vi med säkerhet visste att Sverige skulle bli medlem i den europeiska
            unionen. Framförhållningen kunde kanske varit bättre. Men människor
            fastnade väl inte för en viss typ av arbete innan man visste att
            Sverige faktiskt skulle bli medlem i den europeiska unionen och
            att vårt behov av tolkar och översättare skulle öka mycket kraftigt.
            Det finns ju en mänsklig verklighet i detta också.
          </note>
          <note>
            Jag tycker nog att det framgår av svaret att sedan
          </note>
          <note>
            Sverige blivit medlem arbetar regeringen mycket praktiskt på
            olika vägar för att se till att vi får en tillfredsställande situation
            när det gäller det svenska språket och att vi skall kunna komma
            över de barnsjukdomar som vi har nu. Jag har pekat på en lång
            rad insatser för detta som svar på Siv Holmas interpellation.
          </note>
          <note>
            Vi i den svenska regeringen arbetar självfallet för att EU:s
            budget skall innehålla ett utrymme för vårt språk. Ett exempel
            på medel ur EU:s budget är de tolkutbildningsresurser som jag
            nämnde förut.
          </note>
          <note>
            Sedan gällde det förslaget om en mer folklig rättsdatabas. Nu
            har man gått ett steg genom att EG:s rättsakter finns på svenska.
            De finns nu i regeringskansliets PC-nät med stor täckning. Jag
            kan självfallet inte på rak arm ta ställning till Siv Holmas förslag,
            men det är givetvis något som vi skall studera och gå igenom i
            departementet.
          </note>
          <note type="speaker">
            Anf. 75 SIV HOLMA (v)
          </note>
          <note>
            Fru talman! Det är positivt att statsrådet tar med sig förslaget
            om en rättsdatabas.
          </note>
          <note>
            När det gäller detta med framförhållningen vill jag säga att
            det faktiskt var ett löfte från ja-sidan att det svenska språket
            skulle vara officiellt och fungera som ett sådant språk också.
            Det är speciellt viktigt ur demokratiaspekter. Jag tycker att
            det som jag fått höra om EU-parlamentarikernas arbetssituation
            inte har varit speciellt tillfredsställande. Jag hoppas att det
            inte tar alltför lång tid att få detta att fungera för dem. Det
            får inte vara så att det är viktigt att man kan språk för att
            kunna fullfölja ett sådant här uppdrag.
          </note>
          <note>
            Anf. 76 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! EU-parlamentet kommer också att starta en tolkutbildning
            från hösten.
          </note>
          <note>
            Vi får inte ge intrycket att detta är en situation där det inte
            talas svenska. För första gången i internationella sammanhang
            talas det huvudsakligen svenska.
          </note>
          <note>
            Det finns barnsjukdomar. Jag har pekat på dem, och
          </note>
          <note>
            Siv Holma och jag har diskuterat dem här. Men det nya är faktiskt
            att EU-parlamentariker, statsråd och andra som deltar i EU:s verksamhet
            i huvudsak talar svenska i de internationella sammanhangen.
          </note>
          <note>
            Låt oss se till att vi kan öka tolkresurser och översättarresurser
            med praktiska medel. Vi har redan börjat med det. Men det viktiga
            är att från den 1 januari spelar svenskan en större roll än tidigare.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1994/95:108 om principerna för anställning
            i EU m.m.
          </note>
          <note>
            Anf. 77 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! Inger Lundberg har frågat mig om jag är beredd att
            ta initiativ till en genomgripande diskussion om principer för
            personalrekrytering och anställningsvillkor för EU-anställda.
          </note>
          <note>
            Regeringen anser att det är viktigt att svenska tjänstemän med
            hög kompetens får tjänster på alla nivåer inom EU-organisationen.
            Svenska
          </note>
          <note>
            EU-tjänstemän med gedigna erfarenheter av samhällsliv, näringsliv
            och folkrörelser kommer att ta med sig svensk kultur, förvaltningstraditioner
            och svenska erfarenheter till EU. Detta bör på ett positivt sätt
            sätta sin prägel på EU:s verksamhet.
          </note>
          <note>
            Det finns skäl att vara kritisk mot inslag i EU:s personalpolitik.
            Det gäller särskilt det regelverk som styr denna politik. Enligt
            min uppfattning leder det till onödig byråkrati och skapar hinder
            för den personella rörligheten. Det försvårar en effektivisering
            av EU:s institutioner.
          </note>
          <note>
            Dessutom finns det inslag av elitism i antagningsförfarandet
            som bör ifrågasättas. Jag kan t.ex. inte förstå varför akademisk
            grundexamen skall vara ett behörighetskrav för att över huvud
            taget få delta i konkurrensen om chefs- och handläggartjänster.
            Det är även motiverat att överväga ett slopande av åldersgränser
            till vissa EU-tjänster. Det finns exempel på åldersgränser som
            särskilt diskriminerar kvinnor eftersom kvinnors karriär och livsmönster
            ofta skiljer sig från männens.
          </note>
          <note>
            Sverige har tillsammans med Spanien tagit initiativ för att göra
            EU-organisationen mer jämställd. Den extremt låga andelen kvinnor
            på chefs- och handläggartjänster inom EU:s institutioner är ett
            stort problem. Som exempel kan nämnas att endast en av
          </note>
          <note>
            EU-kommissionens 50 generaldirektörer är en kvinna.
          </note>
          <note>
            Därför bör EU ägna extra energi åt att öka kvinnorepresentationen.
            EU-kommissionen har tagit fram en plan för hur dessa förhållanden
            skall kunna ändras.
          </note>
          <note>
            Regeringen kommer att vara mycket uppmärksam på hur det arbetet
            fortskrider.
          </note>
          <note>
            I regeringens eget arbete har vi försökt att föregå med gott
            exempel. Till de tjänster vi har kunnat påverka - de högsta chefsnivåerna
            - har vi nominerat kandidater som representerar en jämn könsfördelning.
          </note>
          <note>
            I det sammanhanget kan noteras att
          </note>
          <note>
            EU-kommissionen har tillsatt en särskild arbetsgrupp för jämställdhetsfrågor.
            Gruppen leds av
          </note>
          <note>
            EU-kommissionens ordförande och bland medlemmarna finns den svenska
            EU-kommissionären Anita
          </note>
          <note>
            Gradin. Regeringen har stora förhoppningar om att denna grupp
            skall ge ett effektivt bidrag till ökad jämställdhet inom EU:s
            institutioner.
          </note>
          <note>
            När det gäller frågan om anställningsvillkoren för
          </note>
          <note>
            EU-anställda har jag tidigare uppmärksammat de stora löneskillnaderna
            mellan EU-tjänster och motsvarande tjänster här hemma. Det finns
            anledning att studera hur helhetsbilden av EU-anställdas anställningsvillkor
            ser ut. När det gäller omotiverade skillnader kommer jag att ta
            upp detta med företrädare för
          </note>
          <note>
            EU-kommissionen i syfte att få till stånd förändringar som minskar
            dessa skillnader. Det är också viktigt att denna typ av frågor
            tas upp EU:s revisionsrätt.
          </note>
          <note>
            Fru talman! Regeringen arbetar aktivt för att höja
          </note>
          <note>
            EU-kompetensen och med att erbjuda förberedande utbildning till
            de personer som skall genomgå EU:s antagningsprov för yngre handläggare.
            Den verksamheten handhas inom regeringskansliet av Forum Europa.
          </note>
          <note>
            Jag kan försäkra Inger Lundberg att regeringen är uppmärksam
            på de problem som tas upp i interpellationen och kommer att fortsätta
            att ta initiativ för att rekryteringen till EU-tjänsterna och
            förmånerna fungerar på ett sätt som gör att EU blir en effektiv,
            enkel och öppen organisation.
          </note>
          <note type="speaker">
            Anf. 78 INGER LUNDBERG (s)
          </note>
          <note>
            Fru talman! Jag vill tacka Mats Hellström för svaret. Det är
            bra att regeringen ser kritiskt på rekryteringssystemet inom EU
            och har tagit en del initiativ, bl.a. för att öka andelen kvinnor
            i olika EU-organ.
          </note>
          <note>
            Om det europeiska projektet skall bli framgångsrikt krävs det
            att medborgarna kan känna samhörighet och respekt för organisationen.
            Då spelar personalen en viktig roll.
          </note>
          <note>
            I departementets handlingar inför de riktade anställningarna
            i EU står det: "De flesta som anställs av
          </note>
          <note>
            EU-institutionerna stannar för en livstidskarriär oftast inom
            en och samma institution. Eftersom livstidskarriär är normen uppmuntrar
            man till rörlighet inom förvaltningen."
          </note>
          <note>
            Jag var faktiskt tvungen att läsa det två gånger för att tro
            att det var sant. Jag var tvungen att titta en gång extra på omslaget
            för att se att det verkligen stod oktober 1994. Unga människor
            går in i EU-jobb - på vissa tjänster får man inte vara mer än
            32 år minus en dag - och förväntas stanna där hela livet.
          </note>
          <note>
            Såvitt jag förstår har EU:s principer för personalpolitiken slagits
            fast för ett antal år sedan. De har formats av kommissionen, kanske
            utan någon bredare debatt i medlemsstaterna.
          </note>
          <note>
            De närmaste åren kommer olika EU-organ att rekrytera ett tusental
            svenskar. Några hundra av dem blir handläggare inom kommissionen.
            Som Mats
          </note>
          <note>
            Hellström säger i svaret är syftet med den riktade rekryteringen
            att svenska EU-tjänstemän med gedigna erfarenheter av samhälls-
            och näringsliv och folkrörelser skall kunna ta med sig svensk
            kultur, förvaltningstradition och svenska erfarenheter, och det
            tycker jag är viktigt. Vårt lands erfarenheter skall prägla utvecklingen
            av ett gemensamt projekt.
          </note>
          <note>
            Men blir det verkligen så med de grunder EU har för sin rekrytering.
            De som börjar som handläggare i
          </note>
          <note>
            EU-karriären skall vara högst 32 eller 35 år. De måste ha en
            fyraårig akademisk utbildning, de skall ha goda språkkunskaper,
            de skall svara på en massa standardiserade frågor om EU, men det
            krävs inte att de vet särskilt mycket om sitt eget land. Är det
            verkligen ett rekryteringssystem som gynnar dem som är dugliga
            och har skaffat sin duglighet via arbetslivserfarenhet och folkbildning.
          </note>
          <note>
            Var finns de som har hunnit skaffa sig erfarenhet av livet och
            av det svenska samhället? Det är kanske inte någon slump att den
            svenska regeringen tvingas upprätta uttagningstillfällen i Bryssel,
            Paris och New
          </note>
          <note>
            York eftersom tjänsterna varit speciellt attraktiva för utlandssvenskar
            och deras barn.
          </note>
          <note>
            Jag är glad över att ministern har tagit upp frågan om rekryteringsprinciperna
            och att den svenska regeringen känner oro över dem. Men hur är
            det med den svenska rekryteringen? Det är för sent att göra försök
            med andra principer. Det kan gälla formella krav, men också ålderskrav.
          </note>
          <note>
            Den grundläggande frågan är kanske framför allt:
          </note>
          <note>
            Gynnar EU som samverkansorgan att den som anställs i organisationen
            anställs med förutsättningen att anställningen är för livet? Är
            det till gagn för Sverige som nation att det nu några år anställs
            en grupp personer, väldigt många i samma ålder, kanske ganska
            många med ungefär samma livserfarenhet, medan det i framtiden
            kommer att tillföras ganska få svenskar till de olika EU-organen?
          </note>
          <note>
            Jag har förstått att anställningsprinciperna inom
          </note>
          <note>
            EU delvis beror på att man vill skapa en grundläggande lojalitet
            med organisationen, skapa goda européer. Det kanske inte var en
            så tokig tanke när EU
          </note>
          <note>
            byggdes upp. Men är det bra i dag när EU som organisation är
            så etablerad? Är det bra när vanliga människor i medlemsstater,
            även om de tror på EU-idén som sådan, ändå känner visst avstånd
            och viss främlingskap?
          </note>
          <note>
            Förs det en aktiv diskussion i kommissionen om hur anställningsförhållandena
            påverkar de anställda?
          </note>
          <note>
            Hur mycket svenska erfarenheter har t.ex. den unga kvinna eller
            man som flyttar till Bryssel att tillföra när hon eller han kommer
            in väldigt ung, får en hög lön, som bara blir högre och högre
            med åren, kanske gifter sig med en EU-tjänsteman och sätter barnen
            i särskilda skolor och som på sin höjd bara har sommarstugan kvar
            som minne av Sverige?
          </note>
          <note>
            Fru talman! EU är en demokratisk organisation.
          </note>
          <note>
            Det förs en ständig debatt om verksamheten. Därför är det naturligtvis
            att ta i om man jämför med öststaternas nomenklatura. Men de bistra
            erfarenheter som vi har av den borde ändå göra att det är viktigt
            att man värnar sig mot allt som kan göra att de EU-anställda blir
            en klass litet grand vid sidan av de andra grupperna i Europa.
            Det är kanske dags att ta upp en ordentlig diskussion om fler
            visstidsförordnanden. Jag tycker att det är bra att Mats Hellström
            tagit initiativ till en diskussion om löne- och anställningsvillkor.
          </note>
          <note>
            Jag skulle också vilja fråga: Har vi några chanser att påverka
            åldersgränserna när det gäller vår egen riktade rekrytering? Det
            känns väldigt underligt att man skall vara högst 36 år för en
            sekreterartjänst. Det går nu många i första hand kvinnor men också
            män i
          </note>
          <note>
            40- och 50-års åldern som tvingas lämna statliga anställningar.
            Många av dem har mängder av livserfarenhet och erfarenhet av en
            smidig och bra administration. Kanske vore det någonting som vore
            väldigt bra att tillföra EU:s institutioner?
          </note>
          <note>
            Anf. 79 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! Liksom i den förra interpellationsdebatten tycker
            jag att det är väldigt viktigt att dessa frågor tas upp. Det är
            frågor som är praktiska och samtidigt principiella. De förenar
            i människor princip och verklighet.
          </note>
          <note>
            Först till en av de frågor som jag tror är en av de viktigare,
            och den gäller åldersgränserna. Jag tror att de allra flesta,
            åtminstone i vårt samhälle, har reagerat starkt emot att man har
            olika gränser för att rekryteras till tjänster inom EU. Precis
            som Inger Lundberg var inne på innebär det att medelålders och
            äldre människors kompetens inte tas till vara. Det har också varit
            en reaktion mot detta, bl.a. från intressegrupper för medelålders
            och äldre människor i Sverige.
          </note>
          <note>
            Därtill kommer, och det är någonting som inte minst underströks
            i det medborgarsamtal om jämställdhet som jag hade för någon månad
            sedan, att det dessutom fungerar extra illa som en spärr för kvinnor.
          </note>
          <note>
            Det är ju traditionellt så, att kvinnors arbetsmarknad skiljer
            sig åt från männens. Männens väg är oftare livstidskarriären där
            man går in ung och fortsätter vidare, medan kvinnorna har en tradition
            att gå in och ut både mellan olika områden och från arbetsmarknaden.
            Det är klart att en åldersgräns då slår än värre.
          </note>
          <note>
            Det blir en extra diskriminering mot kvinnor.
          </note>
          <note>
            Vi arbetar för att detta skall tas bort. I det svenskspanska
            jämställdhetsinitiativet tar vi upp detta specifikt. Jag vet att
            den svenska kommissionären Anita
          </note>
          <note>
            Gradin också arbetar med frågan om bl.a. just sekreterare, som
            Inger Lundberg tog upp, men givetvis också andra delar av problemet,
            eftersom Anita Gradin ingår i den jämställdhetsgrupp som arbetar
            under presidentens ordförandeskap.
          </note>
          <note>
            Den personalansvarige kommissionären Erkki Liikanen kommer också
            från ett land som har traditioner som liksom våra är nordiska.
            Jag är övertygad om att det även om det givetvis tar tid kommer,
            vilket har skett tidigare i EU:s verksamhet, en förändring. Nya
            länder betyder nytt blod och nya värderingar som påverkar organisationen.
            Det sker inte med en gång, och det sker inte automatiskt.
          </note>
          <note>
            Jag är fullständigt övertygad om att den nordiska hållningen
            i olika samhällsfrågor också kommer att påverka EU:s personalpolitik.
            Givetvis måste vi som är politiskt valda och arbetar inom EU:organen
            också aktivt driva detta politiskt, och det tror jag mitt interpellationssvar
            visar att vi försöker göra.
          </note>
          <note>
            Antagningsproven är en praktisk men viktig fråga.
          </note>
          <note>
            Där har man från svensk sida försökt och såvitt jag förstår också
            i någon mån lyckats påverka dem så att de förändras i sin inriktning
            och blir mindre latinska än tidigare.
          </note>
          <note>
            Risken finns naturligtvis, precis som Inger Lundberg sade, vilket
            jag håller med henne om, att den här typen av livstidskarriärer
            leder till att människor successivt glömmer de vardagsfrågor som
            de är satta att hantera utifrån sina olika tidigare erfarenheter
            från de nationer de kommer ifrån.
          </note>
          <note>
            När det gäller de chefstjänster som Sverige har lyckats få till
            vårt land kan jag framhålla de två generaldirektörer som Sverige
            har fått. De är bägge personer med mycket god kännedom om det
            svenska samhället och vår bakgrund. Jag tror inte att Allan Larsson
            eller Kerstin Niblaeus kommer att glömma vare sig sina sakområden
            - sysselsättning, sociala frågor, miljöfrågor och konsumentfrågor
            - eller den verklighet varur kraven skall komma.
          </note>
          <note>
            Det kanske har att göra med att vi från den svenska regeringens
            sida arbetat på så sätt att vi först har identifierat vilka områden
            som är viktiga för Sverige med tanke på att vi här har starka
            värderingar som vi vill föra fram. Först har vi bestämt oss för
            de områdena, i en dialog med riksdagens dåvarande EU-
          </note>
          <note>
            delegation. Utifrån denna gruppering av områden, som för oss
            är viktiga därför att det gäller frågor där vi i Sverige har starka
            värderingar som vi vill föra fram, har vi kunnat identifiera kandidater.
          </note>
          <note>
            Arbetar man på det sättet minskar risken för att det blir den
            allmänt utslätade europrofilen Inger Lundberg med rätta varnar
            för. Jag är överens med henne om att det finns risker för att
            man får en klass som separeras ut. Låt mig också säga att det
            finns motverkande krafter, varför jag inte tror att jämförelsen
            med
          </note>
          <note>
            Östeuropa kommer att vara särskilt relevant.
          </note>
          <note>
            EU består av väldigt många olika kulturer. Det är ett unikt samarbete
            så tillvida att det förenar människor från vitt skilda kulturer
            i Europa i samarbete. Det är också någonting som är en motverkande
            och en positiv kraft. EU fungerar som ett av de få organ där mångfald
            också respekteras.
          </note>
          <note type="speaker">
            Anf. 80 INGER LUNDBERG (s)
          </note>
          <note>
            Fru talman! Jag instämmer i att det finns väldigt många motkrafter.
            Men jag tror ändå att det är viktigt att man tittar på de risker
            som finns. Jag är glad för det Mats Hellström har redogjort för.
            Jag tycker att den svenska hållningen är bra och vilar väl i svensk
            tradition. Men det jag inte har fått svar på är vad vi kan göra
            när det gäller den riktade rekrytering som nu pågår.
          </note>
          <note>
            Jag tror att en helt del svenskar tycker att det hellre får ta
            något år eller ett par år till så att rekryteringen blir sådan
            att den känns legitim utifrån svenska personalpolitiska principer.
            Det kanske inte är så där fruktansvärt bråttom att rekrytera varenda
            tjänst om det är risk att vi får rekryteringar som inte riktigt
            stämmer med våra ideal.
          </note>
          <note>
            Det kanske är så att man när det gäller vissa tjänster skall
            diskutera: Finns det duktiga människor som har blivit övertaliga
            i svensk organisation som skulle kunna göra ett bra jobb i EU?
            Jag tycker att det ligger väldigt mycket i jämställdhetsprinciperna
            som
          </note>
          <note>
            Mats Hellström talar om.
          </note>
          <note>
            Det kanske är precis så det skall vara. Man skall jobba ett antal
            år i EU-organisationen - kanske när man är mellan 50 och 60 år,
            kanske när man är mellan
          </note>
          <note>
            20 och 30 år, men jag tror inte att det är bra för någon, inte
            för den enskilde, inte för EU och inte för nationerna, om man
            jobbar från 29 års ålder tills man är 65 eller 62, eller vad det
            nu är för pensionsålder man har inom EU.
          </note>
          <note>
            Anf. 81 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! När det gäller den s.k. riktade rekryteringen som
            pågår har ett nytt land en möjlighet att prioriteras i rekryteringen
            till EU-organisationen under ett fåtal år. Om man inte utnyttjar
            den möjligheten när man är ny medlem får man inte göra det senare.
            Vi har också varnats mycket av länder som anser att de inte själva
            har bevakat sina intressen.
          </note>
          <note>
            Om man inte tidigt bidrar till och arbetar för att många från
            ens land under den första tiden får möjlighet att arbeta i EU:s
            organ, är det mycket svårt att åstadkomma det senare.
          </note>
          <note>
            Det gäller en fixerad tid. Den här s.k. derogationsperioden är
            fem år. Vi har inte möjlighet att påverka tiden. Under fem år
            kommer man att ha dörren "mera öppen" för svenskar. Det är naturligtvis
            viktigt att så många kompetenta svenskar - som önskar arbeta där
          </note>
          <note>
            - som möjligt får chansen under den här tiden.
          </note>
          <note>
            Under den här perioden måste vi försöka påverka anställningsprinciperna.
            Det har vi redan försökt göra under de första månaderna av vårt
            medlemskap. Detta framgick av interpellationssvaret. I vilken
            mån vi lyckas får framtiden utvisa.
          </note>
          <note type="speaker">
            Anf. 82 INGER LUNDBERG (s)
          </note>
          <note>
            Fru talman! Vi skall naturligtvis ta den här chansen. Det tror
            jag är viktigt av väldigt många skäl. Ett skäl är det som Siv
            Holma talade om här tidigare, nämligen att stärka Sveriges och
            svenska språkets ställning.
          </note>
          <note>
            Fem år är ändå några år. Det innebär kanske att man kan göra
            en del. Jag tror inte att man ändrar en organisation som EU:s
            från den ena månaden till den andra. Men vi har i alla fall mycket
            starka sakskäl. Vi har mycket starka skäl när det gäller hur den
            moderna organisationen skall fungera för de rekryterings- och
            personalpolitiska principer som Sverige vill driva. Jag önskar
            statsrådet all framgång i det jobbet.
          </note>
          <note>
            Överläggningen var härmed avslutad.
          </note>
          <note>
            15 § Hänvisning av ärenden till utskott
          </note>
          <note>
            Föredrogs och hänvisade
          </note>
          <note>
            Motioner
          </note>
          <note>
            1994/95:Fi31 yrk. 5 till näringsutskottet yrk. 16 och 19 till
            arbetsmarknadsutskottet i övrigt till finansutskottet
          </note>
          <note>
            1994/95:Fi32 yrk. 7 och 25 till arbetsmarknadsutskottet i övrigt
            till finansutskottet
          </note>
          <note>
            1994/95:Fi33 yrk. 10 till skatteutskottet yrk. 13 och 16 till
            konstitutionsutskottet yrk. 14 och 15 till utrikesutskottet yrk.
            52 till lagutskottet i övrigt till finansutskottet
          </note>
          <note>
            1993/94:Fi34 yrk. 12 till konstitutionsutskottet yrk. 32 till
            näringsutskottet yrk. 39 till lagutskottet yrk. 41 till jordbruksutskottet
            i övrigt till finansutskottet
          </note>
          <note>
            1994/95:Fi35 yrk. 3 till skatteutskottet yrk. 16, 17 och 37 till
            arbetsmarknadsutskottet i övrigt till finansutskottet
          </note>
          <note>
            1994/95:Fi26-Fi39 till finansutskottet
          </note>
          <note>
            1994/95:Fi40 yrk. 7 och 18 till arbetsmarknadsutskottet i övrigt
            till finansutskottet
          </note>
          <note>
            1994/95:Fi41-Fi43 till finansutskottet
          </note>
          <note>
            1994/95:Fi44 yrk. 4 och 12 till skatteutskottet i övrigt till
            finansutskottet
          </note>
          <note>
            1994/95:Fi45-Fi49 till finansutskottet
          </note>
          <note>
            1994/95:K23 till konstitutionsutskottet
          </note>
          <note>
            1994/95:N10 yrk. 1 till näringsutskottet yrk. 2 till arbetsmarknadsutskottet
          </note>
          <note>
            1994/95:Fi50 till finansutskottet
          </note>
          <note>
            16 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1994/95:FiU18
          </note>
          <note>
            Skatteutskottets betänkanden 1994/95:SkU30, SkU37
          </note>
          <note>
            och SkU38
          </note>
          <note>
            Utrikesutskottets betänkanden 1994/95:UU17-UU19
          </note>
          <note>
            Socialförsäkringsutskottets betänkanden
          </note>
          <note>
            1994/95:SfU10, SfU14, SfU17 och SfU18
          </note>
          <note>
            Kulturutskottets betänkanden 1994/95:KrU27 och
          </note>
          <note>
            KrU29
          </note>
          <note>
            Trafikutskottets betänkanden 1994/95:TU22-TU24
          </note>
          <note>
            17 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 15 maj
          </note>
          <note>
            1994/95:504 av Sigge Godin (fp) till kommunikationsministern
            om internationella gemenskapsflygplatser
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 30 maj.
          </note>
          <note>
            18 § Kammaren åtskildes kl. 15.53.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 32 (delvis), av andre vice talmannen därefter t.o.m. 8 §
            anf. 37
          </note>
          <note>
            (delvis), av tredje vice talmannen därefter t.o.m. 11 § anf.
            57
          </note>
          <note>
            (delvis), av andre vice talmannen därefter t.o.m. ajourneringen
            kl. 13.53, av tredje vice talmannen därefter t.o.m. 13 § anf.
            72
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
