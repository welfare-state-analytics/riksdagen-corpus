<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--118</head>
          <docDate when="1995-06-12">1995-06-12</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Avsägelse
          </note>
          <note>
            Talmannen meddelade att följande avsägelse inkommit:
          </note>
          <note>
            Rune Backlund (c) hade anhållit om att fr.o.m. den
          </note>
          <note>
            30 september 1995 bli entledigad från sitt uppdrag som ledamot
            av riksdagen.
          </note>
          <note>
            Kammaren biföll denna anhållan.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1994/95:FiU19
          </note>
          <note>
            Skatteutskottets betänkanden 1994/95:SkU28, SkU31
          </note>
          <note>
            och SkU43
          </note>
          <note>
            Lagutskottets betänkande 1994/95:NU27-NU29
          </note>
          <note>
            3 § Regionalpolitik
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1994/95:AU13
          </note>
          <note>
            Regionalpolitik (prop. 1994/95:100 delvis och 161
          </note>
          <note>
            samt förs. 1994/95:RR2)
          </note>
          <note type="speaker">
            Anf. 1 PATRIK NORINDER (m)
          </note>
          <note>
            Fru talman! När den regionalpolitiska propositionen förelades
            riksdagen den 19 april var det med en viss nyfikenhet jag tog
            mig an läsandet av den. Jag hade hoppats att regeringen skulle
            komma med ett genomtänkt förslag på en framtidsinriktad modern
            regionalpolitik.
          </note>
          <note>
            Efter att ha läst propositionen kände jag mig något kluven.
          </note>
          <note>
            Å ena sidan kände jag mig lurad. Var detta allt?
          </note>
          <note>
            Hade man inget mer att komma med? Å andra sidan kände jag en
            lättnad över att arbetsmarknadsministern inte kom med några nya
            fiaskoartade innovationer av slaget RAS eller ungdomsintroduktion.
            Förtroendet för ministerns sätt att sköta sitt revir är, för att
            inte överdriva, lågt.
          </note>
          <note>
            Propositionens innehåll upplevde jag som urvattnat. Det fanns
            inga riktiga visioner. Mycket av den framtida regionalpolitiken
            hänskjuter regeringen till utredningar. Mål och riktlinjer blev
            intetsägande plattityder.
          </note>
          <note>
            Propositionstexten förklarar t.ex. målen om rättvisa och valfrihet
            med att människor i olika delar av landet skall ha en likvärdig
            standard. Nu skall detta, enligt utskottsmajoriteten, inte tolkas
            som att varje region skall ha en likvärdig standard på alla områden.
          </note>
          <note>
            Enligt utskottets sätt att se det är innebörden i en likvärdig
            standard ett vidare begrepp, som också innehåller skillnader i
            olika avseenden. För mig betyder "likvärdig" likartad, lika gällande.
            För utskottet betyder "likvärdig" något som inrymmer skillnader
            i olika avseenden.
          </note>
          <note>
            På mig ger detta ett intryck av att regeringen inte har orkat
            tänka igenom de regionalpolitiska målen ordentligt. Man svänger
            sig med vackra, intetsägande formuleringar, som t.o.m. skapar
            ett felaktigt intryck, som i det nyss anförda exemplet. Utskottets
            räddningsaktion förstärker snarare arbetsmarknadsministerns brister.
            Jag ber att i det här sammanhanget få citera en tidigare riksdagskollega:
            "När man trampar i klaveret, låt foten vara kvar. Det låter nämligen
            lika illa när man försöker att dra ut den igen."
          </note>
          <note>
            Fru talman! Vi moderater har formulerat målet för regionalpolitiken
            med att den skall ge förutsättningar för olika regioners och människors
            möjlighet till utveckling, och därigenom bidra till nationell
            tillväxt. I
          </note>
          <note>
            detta ligger att varje region skall ha möjlighet att utvecklas
            efter sina förhållanden och möjligheter. Jag tror att detta är
            en bra språngbräda för vidare resonemang kring hur den regionala
            utvecklingen skall kunna frodas.
          </note>
          <note>
            Fru talman! Vi har i vår kommittémotion A49 redogjort för hur
            vi anser att den framtida regionalpolitiken skall utformas med
            de förutsättningar som dagens politik har att ta hänsyn till.
            Det är hänsynstagande bl.a. till:
          </note>
          <note>
            * ett ansträngt statsfinansiellt läge, där Sveriges ekonomi sätter
            gränser för i sig lovvärda förändringar;
          </note>
          <note>
            * ett nyförvärvat EU-inträde, där möjligheter erbjuds men också
            en hårdnande konkurrens;
          </note>
          <note>
            * en övergång från ett industrisamhälle till ett mer flexibelt,
            mångsidigt och decentraliserat kunskapssamhälle, där ny teknik
            skapar nya förutsättningar för nationer, regioner och individer;
          </note>
          <note>
            * ett företagarklimat, som har försämrats efter det socialdemokratiska
            regeringsövertagandet.
          </note>
          <note>
            Fru talman! Den regionalpolitik som nu förs måste enligt vårt
            sätt att se det i grunden förändras. Regionalpolitiken har i ett
            historiskt perspektiv försökt att med olika metoder kompensera
            en bristande företagarpolitik.
          </note>
          <note>
            Under 1960-talet gällde lokaliseringspolitik som skulle stimulera
            industrisatsningar i vissa utpekade regioner. I början av 1970-talet
            övergick lokaliseringspolitiken till ortssystempolitik. Statliga
            myndigheter omlokaliserades till s.k. primära center. Början på
            1980-talet var paketens förlovade tid, t.ex. Norrbottenspaket,
            Bergslagspaket, Uddevallapaket, Malmöpaket och malmfältspaket.
          </note>
          <note>
            Det finns i årets regionalpolitiska proposition från arbetsmarknadsministern
            ett hyckleri, eller kanske i värsta fall en svårartad okunnighet
            om företagandets villkor. I propositionen konstateras:
          </note>
          <note>
            "För att skapa en god ekonomisk tillväxt i hela landet krävs
            fler företag och fler företagare. Nya arbetstillfällen bör i första
            hand tillkomma i näringslivet och i de små och medelstora företagen.
            Arbetsmarknads- och regionalpolitiken måste därför i högre utsträckning
            stimulera tillväxt och arbete."
          </note>
          <note>
            Detta skriver en regering som under sitt första regeringsår har
            bedrivit en starkt företagarfientlig politik, bl.a. genom skattehöjningar,
            försämrade möjligheter till provanställningar och återinförande
            av föråldrade arbetsrättsregler.
          </note>
          <note>
            För att i någon mån kompensera de skador som den socialdemokratiska
            politiken åsamkar företagen söker regeringen i stället korrigera
            med olika former av företagsstöd. Vi ifrågasätter på goda grunder
            denna politik. Sofistikerade stödsystem och bidragsberoende kan
            aldrig utgöra grunden för livskraftigt företagande eller regioners
            utveckling.
          </note>
          <note>
            Vi förordar nu att en avveckling av de selektiva företagsstöden
            påbörjas. I stället för olika former av företagsstöd vill vi främja
            villkor som gör att människor och företag av egen kraft och efter
            egna bedömningar kan utvecklas. Förslag till hur detta kan göras
            återkommer jag till senare. Avvecklingen av företagsstöden bör
            ske under en tidsperiod som säkerställer att företag som etablerats
            under vissa givna villkor inte får spelreglerna drastiskt förändrade.
          </note>
          <note>
            I propositionen aviserar regeringen en översyn av de statliga
            företagsstöden. Grunden för hur denna översyn skall göras kan
            ifrågasättas. Samtidigt som regeringen talar om en utvärdering
            av stödformerna beskrivs hur företagsstöden skall utvecklas och
            tekniskt samordnas. Man ifrågasätter över huvud taget inte om
            stöden skall avvecklas eller ej. Regeringen konstaterar rakt upp
            och ned att de "regionalpolitiska företagsstöden fungerar i huvudsak
            väl" samt att det är "utomordentligt viktigt att olika former
            av företagsstöd främjar den ekonomiska tillväxten i landet".
          </note>
          <note>
            Regeringen antyder inte ens, att om utvärderingen av stödformerna
            visar att dessa är ineffektiva så bör slutsatsen bli att företagsstöden
            skall avvecklas.
          </note>
          <note>
            Vi motsätter oss inte en översyn av de olika företagsstöden och
            inte heller en översyn av den geografiska omfattningen. Men vid
            en sådan översyn måste inriktningen vara att komma bort ifrån
            ett stödberoende och i stället koncentrera insatserna på andra
            åtgärder, såsom förändrad skatte- och arbetsrättslagstiftning
            och på fungerande infrastruktur med tonvikt på kunskapsutveckling.
            Ansatsen måste också vara att få en bred utvärdering av förekommande
            företagsstöd, inte bara de regionalpolitiskt inriktade. Inom arbetsmarknadspolitiken
            finns t.ex. starta-eget-bidrag, som överstiger de regionalpolitiska
            företagsstöd som länsstyrelserna disponerar. Vid en nyligen gjord
            utvärdering av AMS skulle ungefär hälften av de undersökta ha
            startat sitt företag utan bidrag. Endast för 17 % var bidraget
            avgörande för starten.
          </note>
          <note>
            Det är bra och viktigt att människor tar steget att starta egna
            företag. Däremot bör stor restriktivitet råda vid utdelande av
            bidrag. Det finns andra sätt att stödja nystartade företag. Viktig
            sådan starthjälp kan t.ex. vara hjälp med marknadsföring, utbildning
            i företagande, uppbyggnad av en ordnad redovisning eller hjälp
            med nätverksbyggande.
          </note>
          <note>
            Vid en översyn av företagsstöden bör inte bara selektiva stödformer
            innefattas utan även generella.
          </note>
          <note>
            Det är dock viktigt att poängtera att dessa inte bör bli föremål
            för några förändringar inom den av riksdagen nu beslutade tidsperioden.
            Företagen måste ha stabila spelregler. Det finns heller ingen
            anledning att regeringen skall besluta om företagsstödens geografiska
            omfattning, vilket föreslås vad gäller transportstödet.
          </note>
          <note>
            Detta skall vara en fråga för riksdagen. En utredning av sådan
            omfattande karaktär - översyn av samtliga företagsstöd och översyn
            av regionalpolitiken - bör enligt vår mening ha en parlamentarisk
            sammansättning.
          </note>
          <note>
            Fru talman! Avgörande för olika regioners tillväxt är ett högt
            nyföretagande och ett expansivt småföretagande. Det är i detta
            sammanhang viktigt att poängtera att det bakom ett företag ligger
            en företagare. Det är enskilda personers initiativ, kunskap och
            engagemang som gör att framgångsrika företag skapas och utvecklas.
          </note>
          <note>
            Det är inte bara en direkt företagarfientlig politik som hotar
            de svaga regionernas utveckling. Genom den ansträngda statsfinansiella
            ställning som Sverige otvetydigt har i dag kommer neddragningar
            att bli ofrånkomliga inom den offentliga sektorn. Särskilt kvinnor
            kommer att få vidkännas denna neddragning.
          </note>
          <note>
            Det är då av största vikt att alternativa marknader inom den
            privata sektorn finns för dem som inte längre kan erbjudas arbete
            inom den offentliga sektorn.
          </note>
          <note>
            För Moderaternas del kommer Christel Anderberg senare i debatten
            att särskilt ta upp denna fråga.
          </note>
          <note>
            Om fortsatt utflyttning av kvinnor och ungdomar är ett av hoten
            om en utarmning av glesbygden, så är situationen beträffande både
            efterfrågan och tillgång på kompetens ett lika stort hot. Enligt
            vår mening är det därför av största vikt att bygga upp en målmedveten
            satsning på utbildning inom regionalpolitikens ram. En sådan satsning
            har bättre förutsättningar att skapa de villkor som svaga regioner
            behöver för att kunna utvecklas, och företag för att kunna expandera,
            än olika stödformer med långsiktigt tveksamma effekter.
          </note>
          <note>
            Den insats för kunskap som vi förordar bör byggas upp från grundskolan
            t.o.m. den högre utbildningen.
          </note>
          <note>
            Det skall också finnas inslag av vidareutbildning och kunskapsspridning
            inom högteknologiska områden från universitet och högskolor till
            företag. Denna speciella kunskapssatsning skall innebära att utbildningsmöjligheter
            erbjuds också på mindre orter belägna framför allt i mål 6-området.
          </note>
          <note>
            I dag finns det möjligheter att överbrygga avstånd med modern
            informationsteknik. Det kan t.ex. ske genom lokal-TV eller genom
            videokonferenser i interaktiv form. Tekniken finns och utvecklas.
            Det gäller bara att utnyttja den.
          </note>
          <note>
            Under en tidsperiod om tre till fem år vill vi satsa på en gradvis
            uppbyggnad av denna kunskapsinsats som skall till största del
            ersätta de företagsinriktade stöden. Efter tre år vill vi anslå
            300 miljoner till denna kunskapssatsning. Resurserna skall kunna
            användas till alla typer av kostnader, dvs. löner, drift och investeringar.
          </note>
          <note>
            Ansvaret för kunskapsinsatsen bör läggas på en organisation i
            vilken i första hand Umeå universitet,
          </note>
          <note>
            Högskolan i Luleå och Mitthögskolan samverkar.
          </note>
          <note>
            Denna organisation bör tilldelas det fulla ansvaret för innehåll
            och kvalitet, men den skall också kunna använda andra för att
            förmedla undervisningen. En samverkan med den lokala skolan, inklusive
            komvux, är självklar.
          </note>
          <note>
            Det vi har förordat är en uppbyggnad av ett utbildningssystem
            utan geografiska och tidsmässiga begränsningar. Det är riktat
            mot regioner som i dag inte får del av ett tillräckligt utbildningsutbud.
            I vår kommittémotion A49 har vi utförligare presenterat hur kunskapssatsningen
            skall kunna utformas.
          </note>
          <note>
            Fru talman! Förutom de inhemska regionalpolitiska medlen kommer
            Sverige nu även att få ta del av
          </note>
          <note>
            EU:s strukturfondsmedel och gemenskapsinitiativ.
          </note>
          <note>
            Detta kommer att innebära en klar förstärkning för att utveckla
            regionerna i Sverige.
          </note>
          <note>
            Målområde 6 är det största till geografisk omfattning och motsvarar
            ungefär 55 % av landets yta. På denna yta bor dock endast 5 %
            av landets befolkning.
          </note>
          <note>
            Enligt mål 6-områdets utredare, landshövding Lars
          </note>
          <note>
            Eric Ericsson, har området en befolkning som minskat under lång
            tid. Sysselsättningen kännetecknas av stort beroende av offentlig
            sektor samt jord- och skogsbruk. Näringslivet domineras av små-
            och mikroföretag. De sysselsatta har låg formell utbildningsnivå.
            De små företagen har också svårt att ta emot högutbildad arbetskraft,
            vilket innebär att många akademiker flyttar ut ur området. Områdets
            möjligheter och styrka ligger i de många småföretagen, som ger
            förutsättningar för en nödvändig sysselsättningsökning.
          </note>
          <note>
            En stor del av de åtgärder som utredaren förespråkar gäller kunskaps-
            och kompetensutveckling för att stärka konkurrenskraften och skapa
            nya affärsmöjligheter. Vi delar och stöder helt denna åsikt och
            förespråkar en politik som leder bort från stödfilosofin.
          </note>
          <note>
            De EU-fonder som Sverige nu kommer i åtnjutande av bör användas
            för att strukturera om branscher och regioner med svag tillväxt.
            Merparten av de projekt som kan komma i fråga bör understödja
            den kunskapsutveckling som vi har förordat.
          </note>
          <note>
            Slutligen vill jag, fru talman, med några ord ta upp revisorernas
            förslag angående regionala utvecklingsinsatser. Utskottet har
            på samtliga punkter där revisorerna begärt tillkännagivande avvisat
            dessa. Jag tycker att detta är anmärkningsvärt. Utskottets majoritet
            tar härigenom inte till sig de synpunkter som revisorerna redovisat.
            Det är svårt att förstå denna inställning. Det måste från både
            utskottets och riksdagens synpunkt vara av stor betydelse att
            de medel som anslås kommer till bästa användning och att återrapportering
            och uppföljning görs på ett korrekt sätt.
          </note>
          <note>
            Revisorerna tar upp frågor om beslutsunderlag, budgetfrågor,
            bidragsflora och samfinansiering, huvudmål för projektverksamheten
            samt regeringens styrning av länsstyrelserna genom bestämmelser.
          </note>
          <note>
            Även om vissa delar av de områden som revisorerna granskat kan
            anses ingå i kommande översyner som EU-medlemskapet medför, finns
            dock inte någon anledning att frångå revisorernas hemställan om
            tillkännagivande till regeringen. De synpunkter som revisorerna
            har fört fram är tungt vägande och bör respekteras av såväl utskottet
            som riksdagen. Vi har inte funnit tillräckliga skäl att avvisa
            revisorernas kritik och delar därför deras uppfattning att vad
            de anfört bör ges regeringen till känna.
          </note>
          <note>
            Fru talman! Jag står naturligtvis bakom alla våra yrkanden i
            betänkandet, men för tids vinnande yrkar jag bifall enbart till
            reservation 1 till arbetsmarknadsutskottets betänkande om regionalpolitik.
          </note>
          <note type="speaker">
            Anf. 2 LENNART ROHDIN (fp)
          </note>
          <note>
            Fru talman! I gårdagens Dagens Nyheter fanns ett längre reportage
            om IT-satsningarna i min hemkommun Ljusdal. På bara några få år
            har flera hundra nya jobb inom den här framtidssektorn tillkommit
            i en bygd som fortfarande för tio år sedan präglades av den stagnation
            och den pessimism som följde i spåren av 1940-, 1950- och 1960-talens
            strukturrationalisering av skogsbruket och den utflyttning och
            befolkningsminskning som följde på det. I dag däremot, som framgick
            av tidningen i går, råder det sjudande utveckling och optimism
            i bygden.
          </note>
          <note>
            Det här visar att också i bygder som präglats och dominerats
            av basnäringarna ligger framtiden i modern kunskap och teknik.
            Det visar att satsning på nya idéer och nya företag inom nya områden
            inte är förbehållna högteknologiska växthusmiljöer som Silicon
          </note>
          <note>
            Valley. Det visar att satsning på utbildning och kunskap i teknikens
            frontlinjer är framtiden också för bygder som sett sig själva
            som baksidan.
          </note>
          <note>
            Naturligtvis har denna utveckling inte skett utan politiska beslut.
            Såväl inom kommun och inom länsorgan som på riksnivå har viktiga
            beslut fattats som skapat förutsättningar för denna utveckling.
            Men vad den skulle kunna leda till har man inte kunnat fatta beslut
            om på politisk väg. Det är människor med idéer och framtidstro
            som har satsat och skapat. Exemplet från Ljusdal visar att de
            finns, och naturligtvis finns de också på många, många andra håll
            runt om i vårt land. Det gäller att släppa loss de skapande krafterna
            i vårt svenska samhälle.
          </note>
          <note>
            Fru talman! I det nu föreliggande betänkandet råder det trots
            det stora antalet reservationer i grunden en ganska bred enighet
            i synen på mål och principer för regionalpolitiken, och det är
            välkommet. Men det gäller främst den s.k. lilla regionalpolitiken.
            I verkligheten skiljer det sig naturligtvis mera i synen på vårt
            samhälles framtida utveckling då vi talar om den s.k.
          </note>
          <note>
            stora regionalpolitiken. Det är desto mer oroväckande.
          </note>
          <note>
            Under de gångna fyra fem åren har hundratusentals människor hamnat
            i arbetslöshet. Hundratusentals jobb har försvunnit och de kommer
            inte tillbaka. I dag när vi befinner oss i en högkonjunktur befinner
            sig fortfarande mer än 300 000 personer i öppen arbetslöshet och
            ytterligare drygt 200 000 i något slags arbetsmarknadsåtgärd.
          </note>
          <note>
            Hur många som har lämnat arbetsmarknaden i hopplöshet vet vi
            egentligen inte. Arbetslösheten sjunker ytterst marginellt. Fler
            än 200 000 människor är långtidsarbetslösa. I Norrland är den
            öppna arbetslösheten fortfarande mellan 8 och 12 %. Ingen vågar
            egentligen tänka på vad som händer när nästa lågkonjunktur kommer.
            Vi får innerligt hoppas att det just nu bara rör sig om en tillfällig
            avmattning.
          </note>
          <note>
            Fru talman! Sveriges problem kan inte lösas utan att det sker
            ett liberalt skifte i tankesätt och samhällsklimat. Det går inte
            att ha en låg arbetslöshet utan att samtidigt ha en hög värdering
            av innovatörer, entreprenörer och företagare. Det krävs en dramatiskt
            annorlunda värdering av företagandet som livsstil för att Sverige
            skall kunna få fram de hundratusentals nya jobb i den privata
            sektorn som behövs för att massarbetslösheten skall kunna besegras.
            Villkoren för företagandet måste bli bättre.
          </note>
          <note>
            Det behövs dock också en kulturförändring, där enskilda initiativ
            i vid mening värderas på ett annat sätt än i dag. Sverige måste
            helt enkelt återupprättas som företagarnation.
          </note>
          <note>
            Sedan regeringsskiftet i höstas har det alltför länge förts en
            politik som bara kan beskrivas som företagarfientlig. Genom en
            felaktig och otillräcklig saneringspolitik har räntorna stigit.
            Trots de glädjande, men inte alls tillräckliga, räntesänkningar
            vi sett i slutet av våren ligger räntorna fortfarande på en alldeles
            för hög nivå. Det är säkerligen den enskilda mest avgörande faktorn
            när det gäller att bromsa tillkomsten av nya jobb och företag.
            Till detta kommer de många återställare av ideologisk karaktär
            som den socialdemokratiska regeringen utlovade till LO och som
            samarbetet med Vänsterpartiet under hösten gjorde det nödvändigt
            att fullfölja.
          </note>
          <note>
            Visst måste alla vara med och hjälpa till och spara oss ur krisen.
            Men man får inte bita sig själv i svansen. Skattehöjningar och
            återställare som avskräcker från att skapa nya jobb tar oss inte
            ur arbetslösheten.
          </note>
          <note>
            Arbetslösheten är den främsta orsaken till vårt alltjämt alldeles
            för höga budgetunderskott.
          </note>
          <note>
            Inget kan vara viktigare i ekonomisk politik i dagens Sverige
            än att stimulera fram nya jobb - många nya jobb.
          </note>
          <note>
            Fru talman! En politik som skapar förutsättningar för att människor
            skall våga och vilja skapa företag och jobb är således enda vägen
            ur den svacka som
          </note>
          <note>
            Sverige har hamnat i. Nu talar alla om värdet av nya jobb och
            nya företag. Men under den gångna valrörelsen talades det fortfarande
            om att gynna företag men inte kapitalägare, som man föredrar att
            kalla företagarna.
          </note>
          <note>
            Det skorrar illa i öronen på de många egna företagare som står
            på huvudet i maskinerna hela dagarna och i bokföringen på kvällar
            och helger. Att tjäna miljoner på tips, bingo och lotto i Sverige
            är rättvist, för då avgör slumpen. Att tjäna pengar på att skapa
            och satsa sin kraft och sin tid i nya företag och nya produkter
            är fortfarande orättvist. I bygder med ringa företagartradition
            är den inställningen inget som direkt uppmuntrar till det vanskliga
            steget att starta eget och nytt.
          </note>
          <note>
            Fru talman! Den enighet som betänkandet uppvisar beror i hög
            grad på att regionalpolitiken befinner sig i ett förändringsskede.
            Inte minst de nya stödformer som EU-anslutningen har medfört gör
            att mycket om framtiden är oklart. Enigheten är därför stor om
            behovet av en översyn av regionalpolitiken, dess grundvalar och
            stödformer.
          </note>
          <note>
            Utskottsmajoriteten utvidgar översynsuppdraget utöver det som
            regeringen redan har aviserat. Det rör sig faktiskt närmast om
            en totalöversyn. Trots detta har utskottet avvisat vårt förslag
            om en parlamentarisk utredning av regionalpolitiken. Man nöjer
            sig med att konstatera att "Om det efter hand visar sig att utredningsfrågorna
            får en allt större räckvidd anser utskottet att organisationen
            av översynsarbetet bör vidgas. I
          </note>
          <note>
            ett sådant skede kan även en parlamentarisk utredning aktualiseras."
          </note>
          <note>
            Hur mycket mera omfattande den aktualiserade översynen skulle
            kunna bli än vad utskottet redan har skisserat är oklart. Här
            förefaller det mest vara fråga om att inte skriva ansvarigt statsråd
            på näsan.
          </note>
          <note>
            Jag tror emellertid att de flesta i detta sammanhang kan vara
            överens om att erfarenheterna från hanteringen av det regionalpolitiska
            översynsarbetet under den förra mandatperioden och särskilt dess
            parlamentariska förankring inte direkt uppmuntrar till efterföljd.
          </note>
          <note>
            Fru talman! Ett område som det blir ofrånkomligt att se över
            är den regionala stödområdesindelningen.
          </note>
          <note>
            Förutom med de permanenta stödområdena arbetar man inom regionalpolitiken
            sedan många år tillbaka med tillfälliga stödområden. Ursprungligen
            tillkom de för att ge tillfälligt stöd till kommuner och bygder
            som i en tillfällig konjunktursvacka hamnat i svårigheter. Avsikten
            var naturligtvis att de snart skulle kunna klara sig utan regionalpolitiskt
            stöd.
          </note>
          <note>
            Efter hand som det visade sig att många av de här kommunerna
            inte bara har befunnit sig i en tillfällig utan i en mera långvarig
            strukturförändring, har inplaceringen i tillfälliga stödområden
            blivit alltmer permanent.
          </note>
          <note>
            Det ligger givetvis inget egenvärde i att tillhöra ett stödområde.
            Dessutom förlorar stödområdena sitt värde om alltför många kommuner
            inbegrips. Regionalpolitiken måste sikta på att stödja de mest
            utsatta regionerna och kommunerna. Men i många fall saknas i dag
            varje annan anledning till att vissa kommuner är inplacerade i
            permanenta stödområden och andra i tillfälliga stödområden än
            tidpunkten för beslutet. I
          </note>
          <note>
            rädsla för att helt öppna för en förändring av de permanenta
            stödområdena har alltfler kommuner rutinmässigt placerats i tillfälliga
            stödområden. Villkoren är desamma för permanenta och tillfälliga
            stödområden, men långsiktigheten i spelreglerna skiljer naturligtvis
            rejält. Det kan vara mycket avgörande för berörda kommuner.
          </note>
          <note>
            Fru talman! I förra årets regionalpolitiska debatt visade jag
            på hur en kommun i mitt hemlän, Ovanåkers kommun i Voxnandalen,
            i alla avseenden har kvalificerat sig för en inplacering i permanent
            stödområde. Dess strukturproblem är av långvarig karaktär. Den
            praxis som har utvecklats i avsaknad av omprövning av indelningsgrunderna
            är naturligtvis ohållbar i längden. Det vore en brådskande uppgift
            för en parlamentarisk utredning att titta närmare på indelningsfrågorna.
          </note>
          <note>
            Till detta kommer naturligtvis också de nya stödformer och den
            målområdesindelning som EU:s regionalpolitiska stöd innebär. Olika
            stödområdesindelningar lappar över varandra i ett alltmer oöverskådligt
            nät över stora delar av vårt land. Liksom i ett skattesystem når
            man till slut en punkt där nya lappar inte förenklar utan förvirrar
            och man måste börja om från början.
          </note>
          <note>
            Fru talman! I den regionalpolitiska debatten den 1
          </note>
          <note>
            juni förra året uttryckte jag min stora glädje över att ett enigt
            arbetsmarknadsutskott, efter förslag i motioner från mig och andra
            ledamöter på Gävleborgsbänken, föreslog att Norrlandsfondens verksamhetsområde
            skulle utsträckas till att omfatta också Gävleborgs län.
          </note>
          <note>
            Gävleborg - som i alla avseenden är ett utpräglat
          </note>
          <note>
            Norrlandslän, med den näst högsta arbetslösheten efter Norrbotten
            under hela den gångna lågkonjunkturen - skulle nu behandlas som
            just ett Norrlandslän.
          </note>
          <note>
            När vi under det gångna året befann oss på väg upp, in i en högkonjunktur,
            skulle Norrlandsfondens speciella stödmöjligheter kunna spela
            en strategiskt viktig roll genom att stödja nya produkter och
            idéer på ett tidigt stadium av utvecklingen. I början av en konjunkturuppgång
            skulle det stödet komma synnerligen lämpligt.
          </note>
          <note>
            Som framgick av en debatt här i kammaren med arbetsmarknadsministern
            för ett par veckor sedan, är förvåningen och upprördheten stor
            i Gävleborg över att Norrlandsfonden ännu inte kommit till användning
            för vårt län.
          </note>
          <note>
            Ministern hänvisade till att frågan hade fastnat i
          </note>
          <note>
            Bryssel. Samma svar fick en kollega till mig på Gävleborgsbänken
            för snart ett halvår sedan.
          </note>
          <note>
            I den folkomröstningskampanj för svenskt EU-
          </note>
          <note>
            medlemskap som vi bedrev i höstas talades det ofta om huruvida
            EU skulle innebära guld och gröna skogar. Jag och andra förespråkare
            hävdade att inget kommer av sig självt, inte ens med ett medlemskap.
          </note>
          <note>
            Men medlemskapet ger möjlighet att vara med och argumentera och
            påverka. Det förutsätter dock att man på plats aktivt och energiskt
            driver sina krav.
          </note>
          <note>
            Det blir allt svårare att tro att så har varit fallet när det
            gäller frågan om utvidgning av Norrlandsfondens verksamhetsområde.
          </note>
          <note>
            När var statsrådet Sundström senast i Bryssel för att driva fram
            en lösning på frågan om Norrlandsfonden?
          </note>
          <note>
            Fru talman! Jag yrkar bifall till reservation 15 i betänkandet
            och i övrigt till utskottets hemställan.
          </note>
          <note type="speaker">
            Anf. 3 HANS ANDERSSON (v)
          </note>
          <note>
            Fru talman! Den regionala dimensionen i politiken håller på att
            bli en sprängfråga i landet. Det handlar om solidaritet mellan
            människor i olika regioner, det handlar om rättviseaspekten, det
            handlar om utvecklingskraft i olika regioner och om att tillgång
            till välfärd skall vara lika för alla människor i vårt land.
          </note>
          <note>
            Motsättningar har uppstått i Sverige; man skall inte underlåta
            att säga det.
          </note>
          <note>
            Jag tycker att det klart visades i omröstningen om
          </note>
          <note>
            EU-medlemskap, där några i storstadsområden och i län med universitet
            och utvecklingspotential kände optimism och ville komma med i
            marknadsströmmarna inom den europeiska unionen, medan människor
            i regionalpolitiska stödområden, i glesbygd, kände främlingskap
            inför den nya tidens drivkrafter.
          </note>
          <note>
            På samma sätt finns motsättningar när det gäller kommunal skatteutjämning
            och fördelning av statsbidrag.
          </note>
          <note>
            Det är väldigt farligt om denna klyfta får växa i vårt land.
            Då får vi motsatsen till ett solidariskt samhälle. Vi skall bekämpa
            ett kluvet Sverige. Vi skall bekämpa konflikter som kraftigt kan
            skada Sveriges utveckling.
          </note>
          <note>
            Denna negativa sida framkommer tydligt om man läser utvecklingsplanerna
            för mål-6-området, Norrlands inland, och för mål-2-området, Bergslagen.
            Där beskrivs utflyttning, befolkningsminskning, ogynnsam åldersstruktur,
            låg utbildningsnivå, högt ohälsotal, hög arbetslöshet och nästan
            alltid svårigheter för kvinnor och ungdomar, som ju - höll jag
            på att säga -
          </note>
          <note>
            är de viktigaste grupperna för välbefinnande, utveckling och
            framtidstro.
          </note>
          <note>
            Långtidsutredningens betänkande har en bilaga från NUTEK, i vilken
            man har utvecklat tidigare rapporter och analyser. Jag vill peka
            på några partier i denna, där man analyserar statsbudgetens utgiftssida
            fördelad på vad man kallar olika samhällen och samhällsintressen.
          </note>
          <note>
            Å ena sidan har man akuta, kortsiktiga utgifter, som man kallar
            för reaktionssamhället. Den budgeterade regionalpolitiken står
            för 4 % av dessa insatser, som är små och kortsiktiga, t.ex. arbetslöshetsbekämpning
            och transfereringar för att hålla människor försörjda medan de
            har stora problem.
          </note>
          <note>
            Här finns också det som kallas den sekundära regionalpolitiken.
            Det är servicesamhället, kompetenssamhället, utbildning och forskning.
            Koncentrationen av kompetenssamhället till universitetsorter och
            storstäder är markant.
          </note>
          <note>
            Detta är den ena typen av analys, och jag tycker att man bör
            ta den på stort allvar.
          </note>
          <note>
            Å andra sidan har vi en annan analys som sammanfattas på följande
            sätt: Det finns en stor regional skillnad i nettot mellan skatter
            och transfereringar per capita. Spannet går från den region där
            invånarna betalar in i genomsnitt 11 000 kr mer i skatt än de
            får i transfereringar, till den region där transferingarna är
          </note>
          <note>
            14 000 kr än skatterna.
          </note>
          <note>
            Det handlar alltså om vilken inkomstkraft man har i form av egeninkomster
            och vilken levnadsstandard man kan ha beroende på de utjämnande
            system som vi har. Det kan gälla a-kassa, förtidspension eller
            transfereringar i den kommunala sektorn.
          </note>
          <note>
            Jag tycker att man bör uppmärksamma att Sverige, i jämförelse
            med t.ex. Europa, har de minsta skillnaderna mellan olika regioner.
            Det beror inte på den lilla regionalpolitiken om en eller annan
            miljard, utan det beror på det välfärdssamhälle som arbetarrörelsen
            har bidragit till att successivt bygga upp.
          </note>
          <note>
            Det handlar om den kommunala välfärden, sjukvården, den generella
            utbildningsstandard som har upprätthållits i vårt land.
          </note>
          <note>
            Det finns mycket som jag är kritisk mot när det gäller regionalpolitiken,
            men Sverige har kommit långt när det gäller den övergripande politiken
            för att utjämna skillnader, fördela välfärden och ge människor
            lika chanser.
          </note>
          <note>
            Men enligt prognosen i Långtidsutredningens bil.
          </note>
          <note>
            5 har de fortsatta förändringarna av omfördelningen av resurser
            mellan individer och organisationer nu, i högre grad än tidigare,
            gynnat de starkare regionerna.
          </note>
          <note>
            Det står att det är viktigt att konstatera att särskilt snabba
            och omfattande förändringar kommer att få direkt avgörande effekter
            på en regions utvecklingsmöjligheter.
          </note>
          <note>
            Man talar alltså om socialförsäkringssystemet, om a-kassesystemet,
            herr arbetsmarknadsminister, om skatteutjämningsförslag och om
            skattereformen som genomfördes i början av 90-talet.
          </note>
          <note>
            Denna typ av generella, makroekonomiska och systemförändrande
            åtgärder som riksdagen beslutar om har kraftiga regionala effekter.
            Slutsatsen är att de har negativa effekter för just de områden
            som vi vill stödja med regionalpolitiken och som vi utpekar som
            stödområden.
          </note>
          <note>
            Jag kommer alltså in på frågan om den stora politiken och den
            lilla. Jag vill understryka att syftet med
          </note>
          <note>
            Vänsterpartiets rättvisepolitik när det gäller skatter, transfereringar,
            högskolesatsningar, energipolitik, kommunikationspolitik osv.
            till stor del är att upprätta likställighet och rättvisa - inte
            minst regionalt.
          </note>
          <note>
            Den alltmer marknadsstyrda utvecklingen, vilken förstärks av
            EU-medlemskapet, innebär faktiskt försämrade möjligheter för särskilt
            utsatta områden och för grupper med svårigheter.
          </note>
          <note>
            Man brukar diskutera den stora och den lilla regionalpolitiken,
            och det görs också i betänkandet. Jag tror att vår syn, som vi
            har framhållit gång efter annan i våra motioner och nu senast
            i motion 38, har fått ett visst genomslag. Det finns många skrivningar
            i betänkandet där det sägs att vi måste se till de regionala konsekvenserna
            av hela politiken och gå igenom den regionala fördelningen, inte
            bara med hänsyn till den lilla politiken.
          </note>
          <note>
            Det handlar om bolagiseringar, om avregleringar inom staten,
            om skattefrågor, om kommunernas ekonomi osv.
          </note>
          <note>
            Vi har i vårt särskilda yttrande vad gäller mål och inriktning
            pekat på att man skulle ha gått längre, varit tydligare och inte
            bara efterlyst utredningar av konsekvensfrågorna. Man borde också
            ha påtalat det faktum att det redan finns ett flertal väldokumenterade
            utredningar.
          </note>
          <note>
            Vi måste göra någonting åt alla de beslut som är negativa ur
            regionalpolitisk synvinkel.
          </note>
          <note>
            En liten detalj. I kompletteringspropositionen, som vi skall
            besluta om i övermorgon, drar man in utbildningsexperterna på
            länsstyrelsen. De spelar säkert ingen större roll i expansiva
            län. Men i mitt län,
          </note>
          <note>
            Kopparbergs län, och i glesbygdslän är utbildningsexperten en
            samordnare av just kompetensutveckling, både i förhållande till
            EU:s strukturfonder, mellan kommunernas gymnasiesatsningar och
            när det gäller samarbete mellan högskolor och det lokala näringslivet.
            Det är alltså en direkt nackdel för det regionalpolitiska utvecklingsarbetet
            när man gör en sådan generell besparing.
          </note>
          <note>
            Eller ta besparingen inom SLU, som inom SLU:s konservativa värld
            ledde till att resurserna koncentreras till Uppsala- och Lundområdena
            och avvecklas när det gäller Garpenberg, där det var viktigt för
            där fanns skogsindustri och skog. Forskning och utbildning som
            sysselsätter många och ger kompetens och utvecklingskraft i södra
            Dalarna försvinner.
          </note>
          <note>
            Det vimlar med beslut inom SJ och på andra håll som leder till
            regionalpolitiskt mycket negativa konsekvenser, alldeles oberoende
            av att riksdagen uttalar sina regionalpolitiska mål.
          </note>
          <note>
            Regionalpolitiska konsekvensanalyser och bedömningar av politiska
            beslut av regering, riksdag och statliga myndigheter är ett måste.
            Det måste lyftas fram på dagordningen.
          </note>
          <note>
            När det gäller den lilla regionalpolitiken har vi tidigare fokuserat
            på begrepp som underifrånperspektiv, lokal och regional demokrati,
            kvinnor i centrum för utvecklingsarbetet, lokal mobilisering,
            kompetensutveckling och aktivitet i stället för passivt bidragsberoende.
            Vi har fått ett slags bidragsknarkande av passiva åtgärder där
            det inte krävs motprestationer.
          </note>
          <note>
            Jag tycker att nedsatta socialavgifter som en generell åtgärd
            är en mycket dålig åtgärd i det här sammanhanget.
          </note>
          <note>
            Det gäller också att förstärka den regionala identiteten ur kulturell
            synpunkt.
          </note>
          <note>
            Mycket av vad vi har fört fram tror jag det finns en stark förståelse
            för. Jag tycker betänkandet utandas att den nya regionalpolitik
            som skall komma måste baseras bl.a. på just de ledstjärnor vi
            har fört fram.
          </note>
          <note>
            Vi är förvånansvärt överens med moderaterna när det gäller vikten
            av att företagsstödet utvecklas till aktiva, utvecklingsinriktade
            kompetenshöjande åtgärder och inte till företagsstöd, individuellt
            eller branschvis, eller i ett visst geografiskt område. Förändringen
            får man göra på sikt och varsamt eftersom flera investeringsbeslut
            nu blir grundade på sådana här subventioner. Men det är en dålig
            regional politik som jag tror snarast skadar på sikt. Den konserverar
            gamla strukturer och leder inte till förnyelsekraft.
          </note>
          <note>
            Flera har sagt här att regionalpolitiken är i stöpsleven och
            kommer att göras om. Det är mycket som talar för det: informationstekniken,
            regionernas nya avgränsningar, landstingens nya roll som regionberedningen
            föreslagit. Men framför allt är det strukturfonderna från EU som
            har lett till ett brett programarbete som grundas på just gemensamma
            regionala program, underifrånperspektiv och inriktning på kompetens
            och utvecklingskraft snarare än på passivt bidragstagande. Det
            kan stärka de krav på självtillit som vi har fört fram många gånger.
          </note>
          <note>
            Förra året förde vi som största och viktigaste fråga fram det
            här med regionala fonder, där riskkapital skulle finnas. Vi har
            avstått från det nu i väntan på vad som skall ske efter de regionala
            program som för tillfället är under bedömning i Bryssel. Vi tror
            att med den typen av program kan vi sedan nationellt förstärka
            de strukturer som uppkommit och det samarbete som finns för att
            gynna regional utveckling genom att få fram riskvilligt kapital.
            Det är ungefär som vi tänkte när det gällde Norrlandsfonden.
          </note>
          <note>
            Vi brukar säga, Lennart Rohdin, att det som gäller
          </note>
          <note>
            EU inte är så roligt. EU är en stor byråkrati. Det är mycket
            beklämmande att beslutanderätten över vad vi får och inte får
            göra för regionalpolitisk utveckling avgörs av byråkrater i Bryssel.
            Det är ett av våra skäl för att vara mycket negativa till den
            faktorn.
          </note>
          <note>
            Kvinnorna vill jag fortfarande lyfta fram, inte minst när det
            gäller kompetensområdet. Jag är mycket kritisk till - jag har
            sagt det tidigare när det gäller arbetsmarknadspolitik - att det
            saknas ett brett kompetensutvecklingsprogram för kvinnor. I glesbygden
            och i den offentliga sektorn, där regeringen nu så starkt skär
            ned, där krävs en jätteinsats av utbildnding och kompetensutveckling
            för att ge chanser till ny sysselsättning.
          </note>
          <note>
            Jag är också mycket kritisk emot att se att företagsstöden år
            efter år misslyckas med att uppnå de kvoter som är uppsatta för
            att kvinnorna skall få en rimlig andel. Det gällde också det företagsstöd
            som arbetsmarknadspolitiken lade ut förra året och som nu majoriteten
            tänker upprepa i form av satsning med
          </note>
          <note>
            400 miljoner kronor för regional tillväxt.
          </note>
          <note>
            Jag tycker som Lennart Rohdin att vi kunde ha varit ännu tydligare
            om en parlamentarisk utredning.
          </note>
          <note>
            Jag tycker det är av yttersta vikt att vi inte gör som vi gjorde
            sist med en dålig referensgrupp i förhållande till en departementsutredning.
            Det händer så mycket på detta område, så nu måste vi ha en rejäl
            utredning av det regionalpolitiska arbetet för fortsättningen.
          </note>
          <note>
            Låt mig bara peka på några enskilda frågor. Småföretagarstödet,
            som tas från arbetsmarknadspolitiken, tycker jag är helt orimligt.
            Det skulle ha tagits från anslagen C2 och C4, länsanslag och nedsättning
            av sociala avgifter, alternativt som en del i den småföretagarsatsning
            som ligger i flera av EU:s strukturfondsprogram
          </note>
          <note>
            Vattenkraften har vi återigen tagit upp. Vi får väl se vad Centerpartiet
            tänker göra den här gången -
          </note>
          <note>
            man har lagt fram ett slappt särskilt yttrande.
          </note>
          <note>
            Det är en del i idén att lokala resurser får utnyttjas för utvecklingsarbete.
            Inte minst just de regioner med riktigt stora problem av den typ
            jag pekat på tidigare har stora resurser i form av vattenkraft
            och producerar energi av yttersta betydelse för svenskt näringsliv
            och svenskt samhälle och leder till stora samhällsvinster och
            företagsvinster. Vi anser att ett system för återförande av en
            del av dessa vinster för regional utveckling till de vattenrpoducerande
            länen skall införas.
          </note>
          <note>
            Länsparlament borde vi uttala oss kraftfullare för.
          </note>
          <note>
            Regionberedningen har sagt att landstingen eller motsvarande
            organ bör få ett ökat ansvar för regional utveckling, för att
            man skall få en folklig förankring för de politiska beslut som
            fattas. I dag är det ju länsstyrelserna som står för mycket. Jag
            anser att vi borde ta ett steg vidare, och vi har reserverat oss
            för detta.
          </note>
          <note>
            För att spara kammarens tid skall jag dock mycket lojalt, fru
            talman, nöja mig med att yrka bifall till reservation 9 som avser
            återföring av vattenkraftsvinstmedel och reservation 22 som avser
            finansieringen av de småföretagssatsningar som propositionen och
            betänkandet för fram.
          </note>
          <note>
            Anf. 4 LENNART ROHDIN (fp) replik
          </note>
          <note>
            Fru talman! Hans Andersson sade att problemet med Norrlandsfonden
            visar problemet med att vara medlem i EU, så fungerar en tung
            byråkrati.
          </note>
          <note>
            Det är förvisso en tung byråkrati i Bryssel. Men regionalpolitiken,
            de stödformer vi har och även
          </note>
          <note>
            Norrlandsfonden, har inte blivit ett fall för EU-
          </note>
          <note>
            maskineriet som en följd av EU-medlemskapet. Det fanns ju redan
            under tidigare EES-regim, som även
          </note>
          <note>
            Vänsterpartiet efter vad jag förstår numera är förespråkare för.
            Även innan vi var medlemmar i EU hade
          </note>
          <note>
            EU synpunkter på politik som kunde vara konkurrenshämmande på
            olika sätt. Detta hade följdverkningar även för svensk del.
          </note>
          <note>
            Det viktiga med medlemskapet är att det ger oss möjligheter att
            påverka i Bryssel vad som sker inom
          </note>
          <note>
            EU. Då måste man just vara i Bryssel och påverka.
          </note>
          <note>
            Jag tycker det är litet beklämmande att i den regering som vi
            fick efter valet och som jag uppfattade att
          </note>
          <note>
            Hans Andersson och hans parti understödde, är det bara den mest
            utpräglade EU-motståndaren som har fört en sådan aktiv påverkanspolitik
            i Bryssel som jag tror att de flesta av oss som förespråkade ett
            EU-
          </note>
          <note>
            medlemskap hade förväntat sig av varje minister i en svensk regering
            när Sverige blivit medlem i EU.
          </note>
          <note>
            Anf. 5 HANS ANDERSSON (v) replik
          </note>
          <note>
            Fru talman! Det förhållandet att man är EU-
          </note>
          <note>
            motståndare behöver inte hindra att man är mycket aktiv när det
            gäller att påverka EU och ibland också använda EU, vilket vi har
            gjort vid ett flertal tillfällen genom överklaganden som har lett
            till ny lagstiftning när det gäller konkurser, lönegarantier och
            ett flertal andra ämnesområden. Man skall ta till vara goda idéer.
          </note>
          <note>
            Det som vi har pekat på och som också är angivet i vår reservation
            nr 2 är att EU släpper marknadskrafterna fria. Marknadslösningarna
            gynnar koncentration, och det är därför som EU har infört en kompenserande
            regionalpolitik. Vi har redan haft en sådan i
          </note>
          <note>
            Sverige.
          </note>
          <note>
            Å andra sidan ger denna kompenserande regionalpolitik ett ringa
            återflöde från de 20 miljarder kronor som belastar vår statsbudget,
            vilket i sin tur är ett motiv för att av statsfinansiella skäl,
            som regeringen nu gör, dra ned på socialförsäkringssystem, på
            transfereringar och på kommunernas ekonomi, något som jag menar
            slår utomordentligt hårt just mot de regionalpolitiskt utsatta
            områdena. Det är den uppfattning som vi har. Vi anser också att
            det förekommer en förfärande mängd byråkrati i samband med tillståndsgivning
            till högst rimliga åtgärder av regionalpolitisk karaktär, t.ex.
            godkännande av att Gävleborg ingår i Norrlandsfonden.
          </note>
          <note>
            Anf. 6 LENNART ROHDIN (fp) replik
          </note>
          <note>
            Fru talman! Jag förstår fuller väl att Hans Andersson föredrog
            att tala mer generellt om EU och inte om det som han tog upp i
            sitt anförande, nämligen frågan om Norrlandsfonden och Gävleborgs
            län. Men det är fortfarande så, Hans Andersson, att det är genom
            att vara med som vi kan påverka, hur kritiska vi än är till mycket
            inom EU, inom EU:s medlemsstater och i samarbetet dem emellan.
            Vi har från Folkpartiets sida framfört och framför fortfarande
            sådan kritik.
          </note>
          <note>
            Hans Andersson säger att samarbetet inom EU
          </note>
          <note>
            släpper loss marknadskrafterna. Men om man ställer sig vid sidan
            om utvecklingen och inte är med i det samarbete som äger rum mellan
            EU:s medlemsstater, är risken mycket större för att man som t.ex.
            i
          </note>
          <note>
            Schweiz är tvungen att hämningslöst släppa loss marknadskrafterna,
            för att inte komma alldeles på efterkälken. Samarbetet inom EU
            ger en möjlighet att påverka, att dra åt samma håll och att vara
            med i samma utveckling.
          </note>
          <note>
            Hur kritisk man än är mot väldigt mycket inom
          </note>
          <note>
            EU - och det kan vi inom Folkpartiet vara, precis som man är
            inom Vänsterpartiet - tror jag att Vänsterpartiet mycket snart
            kommer att upptäcka, eller kanske redan har upptäckt, vilka mycket
            större möjligheter man har att påverka genom att vara med i EU
            och inte stå utanför.
          </note>
          <note>
            Anf. 7 HANS ANDERSSON (v) replik
          </note>
          <note>
            Fru talman! Jag skall avstå från att ge mig in i en allmän EU-debatt,
            även om det i och för sig vore frestande. Låt mig i stället återgå
            till frågan.
          </note>
          <note>
            Jo, jag tycker att det är beklämmande att man inte kan lösa frågan
            om inlemmande av Gävleborg i
          </note>
          <note>
            Norrlandsfonden. Det kan inte finnas några för Europa principiellt
            viktiga skäl för att inte ta ett positivt beslut om detta och
            att göra det snabbt.
          </note>
          <note>
            Det gick någorlunda väl när det gällde transportstödet, nedsättning
            av socialavgifter osv., men jag tycker att det krävs för mycket
            av byråkrati och tjänstemannabeslut för avgöranden som Sveriges
            riksdag anser att man skulle kunna ta.
          </note>
          <note>
            Jag tror att det är värre när det gäller de begränsningar som
            införts i och med antagandet av mål 6-
          </note>
          <note>
            området, som bygger på gleshet. Mål 6 kan inte kombineras med
            ett flertal andra åtgärder. Jag är fortfarande mycket osäker om
            vilket det samlade utfallet kommer att bli för det som vi har
            kallat det regionalpolitiska stödområdet och som till mycket stor
            del överensstämmer med EU:s mål 6-område.
          </note>
          <note>
            Detta har att göra med administrativa bökigheter, som jag tycker
            att det är nästan förnedrande att Sveriges riksdag skall behöva
            lyda under.
          </note>
          <note type="speaker">
            Anf. 8 BERTIL BORGLUND (mp)
          </note>
          <note>
            Fru talman! Under en lång följd av år har glesbygden blivit allt
            glesare medan storstadsregionerna har blivit tätare. Denna urbanisering
            är ogynnsam för
          </note>
          <note>
            Sverige och bör därför brytas snarast möjligt.
          </note>
          <note>
            Landet är inte betjänt av att befolkningen lämnar glesbygderna
            och formligen klumpar ihop sig i storstadsregionerna. Det får
            till följd att det blir svårt att upprätthålla samhällsservicen
            i glesbygderna. Jag tänker på sådana saker som skolor, sjukhus,
            kommunikationer m.m. Även handeln får svårt att överleva.
          </note>
          <note>
            Nationen är heller inte betjänt av att storstadsområdena blir
            större. Där uppstår också problem, fast av andra slag. Anonymitet
            råder, drogmissbruk ökar, allt fler ungdomar har svårt att finna
            sig till rätta i storstadsmiljön och kriminalitet breder ut sig.
            Trafiken kännetecknas av trängsel och köer med stora miljöproblem
            som följd.
          </note>
          <note>
            En fortsatt urbanisering förstärker denna bild. Jag tror att
            vi är tämligen överens om att denna för nationen och människorna
            negativa utveckling måste brytas.
          </note>
          <note>
            Frågan är hur många miljarder kronor som skall satsas på regionalpolitik.
            Regeringen föreslår att vi för nästa budgetår skall satsa 4,2
            miljarder kronor.
          </note>
          <note>
            Det är en ganska liten summa. Har vi råd att satsa mer? Det gäller
            ju också att få ner budgetunderskottet.
          </note>
          <note>
            Det kan vara frestande att pruta på denna budgetpost.
          </note>
          <note>
            För att man skall kunna göra en bra bedömning av hur mycket pengar
            som det kan vara lönsamt att satsa på regionalpolitiska insatser
            borde en konsekvensanalys göras som visar vilka samhällsekonomiska
            kostnader som uppstår, när samhällen och kommuner på grund av
            utflyttning får för litet befolkningsunderlag.
          </note>
          <note>
            Slutstadiet, dvs. när bygder avfolkas helt och hållet och blir
            ödebygd, är en tragedi för både människorna och nationen. Vem
            har inte hört slagordet
          </note>
          <note>
            "Hela Sverige skall leva"? Under tiden som vi har hört det har
            den ena bygden efter den andra slagits ut och avfolkats. Nu gäller
            det att rädda de befolkade glesbygder som återstår. Därför vill
            Miljöpartiet öka satsningen på regionalpolitiken med 1 ½ miljard
            kronor för nästa budgetår. Det bästa sättet att göra det är att
            stödja de företagare som finns kvar och som är i behov av stöd
            för att kunna fortsätta. Dessutom bör nyföretagande stödjas.
          </note>
          <note>
            Under en lång följd av år har de regionalpolitiska insatserna
            kommit männen till del i mycket större utsträckning än kvinnorna.
            Det är hög tid att ta till vara kvinnokraften bättre än i dag,
            så att inte kvinnounderskottet i glesbygden blir ännu större.
          </note>
          <note>
            Företagsamhet för kvinnlig arbetskraft bör prioriteras. Mycket
            talar för att kvinnor kan leda utvecklingen mot starkare och stabilare
            näringslivsutveckling i glesbygden de närmaste decennierna.
          </note>
          <note>
            Miljöpartiet vill inrätta ett särskilt bidrag till kommuner i
            stödområdet för att utveckla ett uthålligt näringsliv. Detta näringslivsbidrag
            skall uppgå till 1
          </note>
          <note>
            miljard kronor för nästa budgetår. Pengarna skall främst användas
            till kompetensuppbyggnad i det lokala näringslivets småföretag.
            Dessutom skall en särskild satsning göras på kvinnligt nyföretagande.
          </note>
          <note>
            Med anledning av detta yrkar jag bifall till min reservation
            nr 8.
          </note>
          <note>
            Teknikens landvinningar inom informationsteknologin öppnar nya
            och stora möjligheter att jobba på distans. Datorteknik och teleteknik
            gör det fullt möjligt att sköta kvalificerat arbete hundratals
            mil från sin arbetsgivare. Det är därför inte längre nödvändigt
            att arbetskraften flyttar till arbetsgivaren eller företaget.
          </note>
          <note>
            Många jobb inom tjänstesektorn kan med fördel skötas på distans.
            Men det förutsätter att ett modernt telenät är utbyggt. Tyvärr
            släpar utbyggnaden efter i glesbygdsområdena.
          </note>
          <note>
            En snabb utbyggnad av det moderna telenätet i glesbygdsområdena
            är en konkret åtgärd som skulle kunna ge många jobb åt glesbygdens
            befolkning. En sådan satsning skulle vara en mycket bra regionalpolitisk
            åtgärd. Folk i glesbygd kan få sin utkomst utan att flytta från
            sin hembygd. Det är ju precis det som är målet med regionalpolitiken.
            Det är långt ifrån alla regionalpolitiska åtgärder som har den
            träffsäkerheten.
          </note>
          <note>
            Miljöpartiet föreslår därför ett anslag om 500
          </note>
          <note>
            miljoner kronor för att i samarbete med teleföretagen kraftigt
            påskynda utbyggnaden av ett modernt telenät i glesbygd över hela
            landet. Dessutom vill vi införa enhetstaxa över hela landet på
            telenätet. Även det är en konkret åtgärd för att stödja glesbygden.
          </note>
          <note>
            Med hänvisning till det anförda yrkar jag bifall också till min
            reservation nr 7.
          </note>
          <note type="speaker">
            Anf. 9 DAN ERICSSON (kds)
          </note>
          <note>
            Fru talman! Det är roligt att i en debatt där arbetsmarknadsministern
            deltar kunna konstatera att vi har ett stort mått av gemensamma
            synsätt på politiken.
          </note>
          <note>
            Det har inte alltid varit fallet i de debatter vi har haft hittills.
            I detta fall beror det på att regeringen och
          </note>
          <note>
            Anders Sundström har ändrat uppfattning, och det är bra.
          </note>
          <note>
            Den socialdemokratiska regeringens budgetproposition i januari
            visade en bristande insikt i betydelsen av en aktiv regionalpolitik.
            Det påtalade vi i kristdemokraternas regionalpolitiska motion
            i januari. Det är positivt att kunna notera att regeringen i dag
            närmat sig den kristdemokratiska synen på regionalpolitiken.
          </note>
          <note>
            I det sammanhanget skall också sägas att det kan bero på att
            Centern nu drar in Socialdemokraterna alltmer mot det politiska
            mittfältet; en liten ros också till
          </note>
          <note>
            Centern.
          </note>
          <note>
            Regeringen gör i sin regionalpolitiska proposition bedömningen
            att det regionala utvecklingsarbetet bör utgå från en långsiktig
            strategi och syfta till en långsiktig tillväxt inom ramen för
            en hållbar utveckling.
          </note>
          <note>
            Bland målsättningarna nämns också att människor i olika delar
            av landet skall ha likvärdig standard och att det skall vara möjligt
            att arbeta och bo i olika delar av landet. Jag kan inte riktigt
            förstå det som Patrik
          </note>
          <note>
            Norinder säger. Jag kan inte se vad det är för negativt med denna
            målsättning. Jag förstår inte heller varför man från moderat sida
            därmed fjärmar sig från de regionalpolitiska mål som vi var överens
            om i den tidigare regeringen. Målen ligger fast.
          </note>
          <note>
            Vi kristdemokrater anser att regionalpolitiken inte kan ses isolerad.
            Insatser inom flera olika politikområden påverkar den regionala
            utvecklingen mer än anslag som finns för regional utveckling över
            statsbudgeten och numera via EU:s strukturfonder. Som ett tydligt
            exempel kan vi ta neddragningar inom statliga myndigheter i typiska
            glesbygdsområden. Det slår oerhört hårt mot sysselsättningen.
            Då är det viktigare att man ser på helheten i politiken, hur det
            slår regionalt.
          </note>
          <note>
            De direkta anslagen till regionalpolitiken kan trots allt ha
            en stor betydelse för den regionala utvecklingen, om de satsas
            på rätt ställe och i rätt tid. Utifrån subsidiaritetsprincipen
            är ansvaret för utvecklingen i första hand ett ansvar för regionerna.
            Ökad kommunal och regional självstyrelse genom direktvalda regionala
            fullmäktige skulle stärka kommunernas och regionernas möjligheter
            att ta detta ansvar. Staten har å sin sida i första hand ett ansvar
            för att skapa grundläggande goda förutsättningar för den regionala
            utvecklingen genom att garantera utbildning, infrastruktur och
            goda villkor för företag och företagande.
          </note>
          <note>
            En framgångsrik ekonomisk politik för hela landet får positiva
            konsekvenser även för den regionala utvecklingen. Det skapar också
            utrymme för särskilda regionalpolitiska satsningar. Sambandet
            är tydligt.
          </note>
          <note>
            En grundförutsättning för en gynnsam ekonomisk utveckling är
            att saneringen av de offentliga finanserna fullföljs, vilket skapar
            goda förutsättningar för varaktigt lägre räntor. Det är av central
            betydelse att få i gång investeringar och därmed nya jobb i hela
          </note>
          <note>
            Sverige. Det är därför vi kristdemokrater i nationens intresse
            har deltagit i diskussionerna kring konvergensprogrammet. Det
            synes nu bli en relativt bred uppslutning kring det.
          </note>
          <note>
            Målet för det regionalpolitiska stödet måste vara att det skall
            ge en så hög utväxling som möjligt mot de regionalpolitiska målen.
            Ett litet stöd som placeras på rätt ställe i rätt tid kan få stor
            betydelse för den totala utvecklingen. Ett tydligt exempel på
            det är det av förra regeringen införda småföretagsstödet, som
            nu får en fortsättning.
          </note>
          <note>
            Vi noterar att regeringen framhåller företagens betydelse för
            Sveriges och regionernas tillväxt och sysselsättning. Man säger
            bl.a. i propositionens sammanfattning att bärande tema i propositionen
            är att främja tillväxt och satsa på småföretagen.
          </note>
          <note>
            Fru talman! Vi kristdemokrater har alltid förordat en politik
            som uppmuntrar företag och företagande.
          </note>
          <note>
            Det är endast genom en sådan politik som nya, långsiktigt uthålliga
            arbeten kan skapas och välfärden i det längre perspektivet värnas
            och utvecklas. För att de nya jobben skall komma hela landet till
            del är det viktigt att villkoren för ny- och småföretagande är
            gynnsamma. Nya arbetstillfällen på landsbygd och glesbygd måste
            i huvudsak tillkomma inom småföretagen. Ju fler småföretag desto
            mindre sårbarhet vid konjunkturnedgång och desto bättre förutsättningar
            att klara strukturomvandlingar.
          </note>
          <note>
            Kristdemokraterna har i motionen med anledning av regeringens
            kompletteringsproposition särskilt betonat vikten av att små och
            medelstora företag får tillgång till riskvilligt kapital och att
            de för jobben så viktiga tjänsteföretagen blir fler, genom exempelvis
            möjligheten till sänkt moms. En moderniserad och flexibel arbetsrätt
            är särskilt viktig för de små och medelstora företagen, liksom
            en väl utbyggd infrastruktur som även omfattar telekommunikationerna.
            Modern informationsteknologi skapar helt nya förutsättningar för
            att utveckla glesbygdsregioner.
          </note>
          <note>
            Möjligheten att decentralisera verksamheter och förlägga företag
            i glesbygd förbättras högst avsevärt. Här gäller det verkligen
            för oss i Sverige att vara pådrivande.
          </note>
          <note>
            Det är bra att vi nu får till stånd en översyn av de regionalpolitiska
            företagsstöden. Den verklighet där de regionalpolitiska stöden
            skall fungera är under stark förändring, och behovet av översyn
            är stort. Vi vill betona vikten av att översynen har en bred ansats
            och parlamentarisk förankring och att man tar hänsyn till hela
            det regionalpolitiska området och frågor som kan anknyta till
            detta. Syftet måste vara att finna de mest effektiva formerna
            för god ekonomisk tillväxt och regional balans, med målsättningen
            att hela Sverige skall leva. Att hela Sverige skall leva får inte
            bara bli en slogan, som sades här tidigare. Det måste bli verklighet.
            Det är det regionalpolitiken skall syfta till.
          </note>
          <note>
            Utifrån subsidiaritetsprincipen menar vi kristdemokrater också
            att det är önskvärt att kommunerna får ett ökat ansvar och inflytande
            över det regionalpolitiska stödet. Detta måste självklart ske
            i samarbete med länsstyrelserna och Glesbygdsmyndigheten.
          </note>
          <note>
            Regeringen talar i sin proposition och även i sin reviderade
            version av statsbudgeten om kvinnokraften och betydelsen av att
            uppmärksamma och stötta kvinnor och kvinnligt företagande. Man
            säger att det är alldeles för få åtgärder som är riktade till
            kvinnor och som gynnar kvinnors verksamhet. Ändå drar man ned
            på det särskilda stödet till främjande av kvinnligt företagande.
          </note>
          <note>
            För att få till stånd den nödvändiga ökningen av sysselsättningen
            är det nödvändigt att den potential för nyföretagande som finns
            bland kvinnor tas till vara. Enligt Föreningsbankens i dagarna
            publicerade barometer över kvinnor som småföretagare ser dessa
            mer optimistiskt på den framtida utvecklingen än på flera år.
            Fler satsar i dag på export. Dessa positiva tongångar bör tas
            till vara och bli inspiration och exempel för fler kvinnor att
            våga satsa på sina idéer.
          </note>
          <note>
            Företag som drivs av kvinnor är underrepresenterade bland de
            företag som har fått regionalpolitiskt företagsstöd. Detta bör
            nu länsstyrelserna notera och bevaka extra noggrant, så att man
            kommer till rätta med denna skevhet. För min del skall jag försöka
            att bevaka hur man fördelar dessa stöd hemma i Östergötland, så
            att de verkligen kommer kvinnliga företagare till del.
          </note>
          <note>
            Fru talman! Vi har en reservation som berör påverkan av EU:s
            ambitioner och stöd. Den bygger på kds-motioner och pekar på att
            Sverige bör påverka utformningen av EU:s regionalpolitiska stöd,
            så att dess syfte inom EU-länderna blir att ge alla människor,
            oavsett var de bor, tillgång till arbete, service och en god miljö.
            Vi tar också upp att EU:s sociala ambitioner bör höjas samt att
            familje- och medborgaraspekter bör få en framträdande plats i
            EU. Den sociala dimensionen bör ge människan och familjen frihet
            att välja så att socialt ansvar och personlig utveckling kan förenas.
          </note>
          <note>
            Vi har inte alltför många reservationer. Vi vill ändå, genom
            att yrka bifall till reservation nr 3, markera vår uppfattning
            att vi skall vara pådrivande i EU.
          </note>
          <note>
            Vi har också en gemensam reservation med
          </note>
          <note>
            Vänsterpartiet, reservation 9, om återföring av resurser från
            vattenkraftsproduktion till de producerande länen. Detta är en
            konkret regionalpolitisk insats. Det är ett gammalt krav, men
            det har i högsta grad aktualitet. Därför yrkar jag också bifall
            till reservation nr 9.
          </note>
          <note>
            Fru talman! Avslutningsvis kan vi konstatera att den totala anslagsramen
            enligt regeringens nuvarande förslag uppgår till praktiskt taget
            samma nivå som den kds förespråkade i samband med budgetpropositionen.
            Det handlar om en ökning i storleksordningen
          </note>
          <note>
            700 miljoner-4,2 miljarder. Sveriges inriktning vid medlemskapsförhandlingarna
            med EU var att skapa goda möjligheter för återflöde från EU:s
            strukturfonder och genom den s.k. additionalitetsprincipen förstärka
            de regionalpolitiska satsningarna.
          </note>
          <note>
            Att regeringen nu till största delen återtar sin i budgetpropositionen
            aviserade sänkning av anslaget är givetvis bra. Medel från EU:s
            strukturfonder får inte bli en ursäkt för att minska utrymmet
            för nationella satsningar på regionalpolitikens område.
          </note>
          <note>
            Regeringens ändrade förslag till regionalpolitik är en kraftig
            omläggning sedan januari i år och, som jag ser det, ett bra svar
            på kristdemokratiska motionsförslag.
          </note>
          <note>
            Anf. 10 PATRIK NORINDER (m) replik
          </note>
          <note>
            Fru talman! Jag blir något förvånad över att Dan
          </note>
          <note>
            Ericsson försvarar den socialdemokratiska politiken.
          </note>
          <note>
            Jag tror att socialdemokraterna kan klara av det rätt bra själva.
          </note>
          <note>
            Det gäller mål och riktlinjer för regionalpolitiken.
          </note>
          <note>
            Vi har tagit upp frågan eftersom regeringen har sagt att människor
            i olika delar av landet skall ha en likvärdig standard. Vår regionalpolitik
            utgår ifrån att man skall ta vara på de utvecklingsmöjligheter
            som finns i hela landet. Dan Ericsson kan, om han ställer upp
            på den formuleringen, kanske förklara hur kds i praktiskt arbete
            ser på att hela landet skall ha en likvärdig standard. Storstäder,
            landsbygd, norr och söder skall ha samma standard. Hur tänker
            Dan Ericsson utforma det i praktisk politik?
          </note>
          <note>
            Vi har satt som mål för vår regionala politik att vi skall ge
            förutsättningar för olika regioners och människors möjlighet till
            utveckling. Därigenom skall vi bidra till den nationella tillväxten.
            Det är den grund som vi tycker att regionalpolitiken skall stå
            på.
          </note>
          <note>
            Dan Ericsson kanske kan förklara hur han i praktisk politik tänker
            skapa samma standard i hela landet för alla människor.
          </note>
          <note>
            Anf. 11 DAN ERICSSON (kds) replik
          </note>
          <note>
            Fru talman! Det var inte på något sätt meningen att reta upp
            Patrik Norinder, men jag tillåter mig ändå en viss förvåning när
            jag konstaterar att Moderaterna mäler sig ur när det gäller regionalpolitiken,
            trots att man i betänkandet skriver följande mycket tydligt: I
          </note>
          <note>
            den nu föreliggande propositionen föreslås inte några nya mål
            eller åtgärder för landsbygdsutvecklingen. De åtgärder som formulerades
            i samband med föregående års regionalpolitiska proposition kvarstår
            därför.
          </note>
          <note>
            Det var en proposition som vi i fyrpartiregeringen utformade.
          </note>
          <note>
            Jag undrar vad det är som har förändrats sedan vi hade en fyrpartiregering,
            med tanke på att vi nu har en socialdemokratisk regering, när
            det gäller de regionalpolitiska målen. Jag ser det som positivt
            att regeringen har ändrat uppfattning och faktiskt anslutit sig
            till vad de fyra partierna kom överens om tidigare.
          </note>
          <note>
            Fru talman! Det är inte så som Patrik Norinder säger, dvs. att
            vi skall ha en likformighet. Det står också mycket tydligt i betänkandet
            att utskottet inte har någon annan mening än motionärerna vad
            gäller uppfattningen att varje region skall ha möjlighet att utvecklas
            efter sina egna förhållanden och möjligheter.
          </note>
          <note>
            Vi närmar oss ett synsätt där vi försöker ha subsidiaritetsprincipen
            i grunden. Den lokala initiativkraften är viktig, och det är regionerna
            som själva skall bestämma utvecklingen. Staten skall ha en stödjande
            funktion och ge vissa grundläggande förutsättningar.
          </note>
          <note>
            Det finns ingenting av det som Patrik Norinder talar om i de
            mål och den inriktning som betänkandet andas.
          </note>
          <note>
            Anf. 12 PATRIK NORINDER (m) replik
          </note>
          <note>
            Fru talman! Jag fick ingen förklaring på hur Dan
          </note>
          <note>
            Ericsson tänker sig den likvärdiga standard som regeringen har
            skrivit om. Man har de facto skrivit om det i sin proposition.
            Hur man tänker göra det i praktisk politik kräver en förklaring.
          </note>
          <note>
            Jag antar att Dan Ericsson följde debatten från början och hörde
            mitt anförande. Jag sade att vi vill ha en annan typ av regionalpolitik.
            Vi vill komma ifrån stödberoende och inrikta regionalpolitiken
            mer på kunskapsutveckling och kunskapssatsning. Det är ett nytt
            sätt att se på regionalpolitiken.
          </note>
          <note>
            Jag vet att Hans Andersson stöder den politiken, och kanske gör
            Dan Ericsson det också. Att komma ifrån stödberoendet är viktigt
            i den regionala politiken.
          </note>
          <note>
            Anf. 13 DAN ERICSSON (kds) replik
          </note>
          <note>
            Fru talman! Om Patrik Norinder lyssnade på det jag sade hörde
            han att vi tycker att det grundläggande är de ekonomiska förutsättningarna
            i landet och att vi får en tillväxt. Det är på den grunden vi
            kan gå vidare och verkligen vara aktiva i regionalpolitiken. Jag
            ser inte de motsättningar som Patrik Norinder försöker måla upp.
            De finns inte. Jag tror att vi är överens, också med Moderaterna,
            när det gäller inriktningen och målen.
          </note>
          <note>
            Det var därför det var så förvånande att Moderaterna mäler sig
            ur i detta sammanhang. Jag tycker att det är beklagligt. Det visar
            också att man faktiskt nu backar från de ställningstaganden man
            gjorde under den tidigare fyrpartiregeringen.
          </note>
          <note>
            Anf. 14 LENNART ROHDIN (fp) replik
          </note>
          <note>
            Fru talman! Jag hade inte direkt väntat mig ett replikskifte
            med kds, men efter Hans Andersson från
          </note>
          <note>
            Vänsterpartiet uttalade sig även Dan Ericsson för en bred parlamentarisk
            förankring av det kommande regionalpolitiska översynsarbetet.
            Det uttalandet var tydligen inte tillräckligt för att ansluta
            sig till vårt yrkande om en parlamentarisk utredning. Dan Ericsson
            anslöt sig i stället till utskottsmajoritetens svävande och ganska
            hypotetiska skrivningar.
          </note>
          <note>
            Det skulle vara intressant att veta vad Dan Ericsson föreställer
            sig för form av bred parlamentarisk förankring. Det kan väl inte
            vara ytterligare någon konsult i regeringskansliet som en följd
            av att man ansluter sig till regeringens konvergensprogram?
          </note>
          <note>
            Anf. 15 DAN ERICSSON (kds) replik
          </note>
          <note>
            Fru talman! Vi har hört att konsulter skall vara bannlysta från
            regeringens arbete, så några sådana utgår jag ifrån att man inte
            kommer att anskaffa.
          </note>
          <note>
            Vad jag har sagt, fru talman, är att jag tycker att det är nödvändigt
            att man, när man ser över de regionalpolitiska målen, gör det
            i samverkan med de politiska partierna och att vi gemensamt, precis
            som i betänkandet, kan samla oss kring mål och inriktning och
            kring hur vi skall effektivisera och förenkla de olika stöden.
          </note>
          <note>
            Hur regeringen tänker sig detta får vi se. Med tanke på den konstruktiva
            anda som jag tycker att vi har haft i utskottsbehandlingen av
            just detta betänkande tror jag att vi kan ha en konstruktiv anda
            också i fortsättningen när det gäller detta område.
          </note>
          <note>
            Anf. 16 LENNART ROHDIN (fp) replik
          </note>
          <note>
            Fru talman! Jag ser också fram emot att få reda på vad regeringen
            har tänkt sig för någonting. Hittills har man inte redovisat att
            man har tänkt någonting när det gäller den parlamentariska förankringen.
            Det är väl anledningen till att utskottsmajoriteten skriver så
            svävande och hypotetiskt i sitt betänkande. Man skriver att man
            om det visar sig nödvändigt kan tänka sig att vidga översynsarbetet.
            I ett sådant skede kan även en parlamentarisk utredning aktualiseras.
          </note>
          <note>
            Om kravet på en parlamentarisk utredning enligt
          </note>
          <note>
            Dan Ericsson inte är konstruktivt tycker jag fortfarande att
            det skulle vara intressant att veta vilka de andra alternativen
            för en bred parlamentarisk förankring av översynsarbetet, som
            Dan Ericsson uttalade sig för, är.
          </note>
          <note>
            Anf. 17 DAN ERICSSON (kds) replik
          </note>
          <note>
            Fru talman! Jag har inte sagt att den typen av utredning inte
            skulle vara konstruktiv. Men vi från kristdemokraterna har ibland
            i debatten beskyllts för att ha skjutit frågor till utredningar
            och den typen av arbete. Vi har fått igenom en del sådana förslag
            också.
          </note>
          <note>
            Energikommissionen är ett tydligt exempel.
          </note>
          <note>
            Det är klart att vi vill undvika att bli beskyllda för att skjuta
            allt till utredningar. Vi får se hur regeringen tänker sig utforma
            detta.
          </note>
          <note>
            Jag upprepar att jag tycker att man har haft en konstruktiv dialog
            när det gäller detta betänkande. Jag antar att man har haft det
            tidigare med Centerpartiet vid utformandet av propositionen.
          </note>
          <note>
            Jag utgår ifrån att man vill ha en fortsatt sådan konstruktiv
            samverkan. Hur man tänker utforma den får vi se. Gör man det inte
            på något vettigt sätt kan jag lova Lennart Rohdin att vi säkert
            kan förenas i gemensamma krav när det gäller hur arbetet skall
            gå till.
          </note>
          <note type="speaker">
            Anf. 18 BERIT ANDNOR (s)
          </note>
          <note>
            Fru talman! I Gäddede längst upp i nordvästra
          </note>
          <note>
            Jämtland finns Gelab. Det är ett litet företag som bl.a.
          </note>
          <note>
            tillverkar elektroniken, dvs. inredningen, i de portkodssystemen
            vi kan se överallt. I den yttersta av yttersta glesbygder har
            vi i dag ett livskraftigt företag som ger sysselsättning åt 40
            personer. Det är en betydande del av de sysselsatta i Gäddede.
            Det här har gjort att många har kunnat bo kvar. Skolan och affären
            och annan service finns kvar och skapar tillsammans förutsättningar
            för att bevara ett levande samhälle.
          </note>
          <note>
            Utan de regionalpolitiska stöden hade Gelab inte kunnat utvecklas
            till ett livskraftigt företag. Troligen hade det därmed inte heller
            varit möjligt att bevara samhällsservicen i övrigt. Samma förhållande
            gäller för utvecklingen för företag som Polar-bageriet i
          </note>
          <note>
            Älvsbyn, Perma Scand i Ljungaverk, Fyrås trä och impregnering
            i Strömsund, Datasvar i Sveg. och Aktsam i Ragunda. Ja, man skulle
            kunna hålla på att räkna upp det ena exemplet efter det andra.
          </note>
          <note>
            Det är dessa exempel som vi kan visa på och som är det som vi
            kallar den lilla regionalpolitikens innehåll. Den bygger på de
            övergripande målsättningarna tillväxt, rättvisa och valfrihet.
            Det är en politik som innebär att vi tar vara på de befintliga
            resurserna, bygger vidare på de naturliga förutsättningarna och
            stöttar och stödjer viljan att utveckla det lokala samhället.
            På så sätt tar vi vara på hela landets möjligheter till utveckling
            och tillväxt.
          </note>
          <note>
            Det är så vi genom regionalpolitiken kan arbeta för en jämn fördelning
            av välfärden, så att människor i olika delar av vårt land kan
            ha en likvärdig standard.
          </note>
          <note>
            Därigenom ges förutsättningar för att kunna välja var man vill
            bo och arbeta. En regionalpolitik som utformas utifrån dessa förutsättningar
            skapar ett samhälle med solidaritet och sammanhållning.
          </note>
          <note>
            Men regionalpolitik är så mycket mer, som flera tidigare talare
            har sagt. Det räcker inte med att Gelab i Gäddede får regionalpolitiskt
            stöd för investeringar och utveckling för att bli ett livskraftigt
            företag. Det är viktigt men inte avgörande för en positiv utveckling.
            Det gäller också att samhället runt omkring fungerar.
          </note>
          <note>
            Det handlar om hur kommunikationerna, vägar telekommunikationer,
            fungerar. Hur ser det ut när det gäller utbildning och forskning?
            Hur är kommunernas situation, energiförsörjningen, barnomsorgen
            och posten? Ja, all den infrastruktur som är så nödvändig för
            att vårt samhälle och våra företag fungerar. Det är inte regionalpolitiken
            och de avsatta medlen för den som är avgörande för människors
            möjligheter att bo och arbeta i olika delar av landet. Det är
            den samlade sektorspolitiken som är avgörande.
          </note>
          <note>
            Därför måste resurserna och insatserna inom olika sektorer utformas
            och samordnas på ett sådant sätt att de möjliggör en positiv utveckling
            i hela Sverige. För att vi skall få en regional balans måste vi
            ge förutsättningar för tillväxt ur ett helhetsperspektiv. Vad
            hjälper regionalpolitiska stöd om avregleringar, snäva lönsamhetsintressen
            och centrala beslut direkt motverkar den regionala balansen? Därför
            är det glädjande att det i regeringens proposition så klart står
            uttryckt att de regionalpolitiska hänsynen skall genomsyra regeringens
            arbete.
          </note>
          <note>
            Dessutom är det av utomordentlig vikt att regeringen nu kommer
            att genomföra en kartläggning och analys av de regionalpolitiska
            konsekvenserna som de senaste åren förändringar av den statliga
            sektorn har fört med sig. Denna analys skall visa hur verksamheten,
            servicen och tillgängligheten har påverkats av de bolagiseringar,
            privatiseringar, avregleringar och regionaliseringar som genomförts.
          </note>
          <note>
            Hans Andersson berörde NUTEK:s rapport om statsbudgetens regionala
            fördelning. Den är oroande ur ett regionalpolitiskt perspektiv
            men kan utgöra ett värdefullt underlag i det fortsatta analysarbete
            som regeringen nu skall initiera.
          </note>
          <note>
            Fru talman! Men för att skapa livskraftiga regioner i hela landet
            räcker det inte med en samordnad sektorspolitik och en regionalpolitik
            som är rätt utformad.
          </note>
          <note>
            Det krävs något annat också som är lika viktigt och avgörande
            för en positiv utveckling. Det är människornas initiativkraft,
            engagemang och vilja att ta ansvar för sin egen vardag och sin
            egen bygd. Därför måste det viktigaste perspektivet i regionalpolitiken
            vara det lokala initiativet och engagemanget.
          </note>
          <note>
            I Gäddede, Knaften, Byssbon, Huså och i alla andra orter i vårt
            land finns människor som både vill och kan ta ansvar. Det är ingen
            överdrift att påstå att vi nu runt om i landet ser framväxten
            av en ny demokratisk struktur. En rörelse baserad på enskilda
            människors, gruppers och folkrörelsers initiativ. Denna kraft
            som byarörelsen utgör måste tas tillvara. Vi måste stötta den,
            uppmuntra den och se till att den utvecklas.
          </note>
          <note>
            I detta sammanhang måste kvinnornas betydelse särskilt betonas.
            Det har visat sig att de har en avgörande betydelse för utvecklingen
            i landsbygd och i glesbygd. Det är många gånger kvinnorna som
            är utvecklingskraften lokalt. Därför är det så viktigt att de
            kvinnliga eldsjälarna, deras engagemang och insatser för en positiv
            lokal utveckling tas till vara och att de ges ett utökat utrymme
            i regionalpolitiken. totalt sett. Det är orimligt och oacceptabelt
            med den sneda fördelningen av de regionalpolitiska insatserna.
            Här måste enligt vår uppfattning en förändring ske, och det snabbt.
          </note>
          <note>
            Det lokala perspektivet, den lokala mobiliseringen, kräver ett
            förändrat synsätt. Det krävs också en tydligare och bättre samverkan
            mellan olika nivåer i samhället. Detta ställer mycket höga krav
            på alla inblandade parter. Det krävs lyhördhet, respekt, delaktighet,
            samverkan och samordning. Utvecklingsplaner krävs där fysisk,
            ekonomisk, lokal och regional planering vävs samman så att man
            effektivt hanterar samhällets resurser.
          </note>
          <note>
            Det kan skapa förutsättningar för en förnyad och utvecklad samhällsplanering
            där statens resurser integreras på ett mer flexibelt sätt och,
            att betona, i enlighet med lokala och regionala önskemål. En förutsättning
            för detta är en ökad decentralisering av resurser, ansvar och
            befogenheter. En sådan utveckling har påbörjats inom en del län
            men måste fortsätta.
          </note>
          <note>
            Det är klart att resurserna används bättre om de lokala behoven
            och förutsättningarna får styra.
          </note>
          <note>
            Fru talman! Under årens lopp har de regionalpolitiska stöden
            blivit många, komplicerade i sin teknik, överlappande och därmed
            svåra att överblicka. Till detta kommer att den geografiska kartan
            över stödområden och stödformer är minst sagt varierande. De stämmer
            inte överens, och de gör också att det blir mycket förvirrande.
            Det finns därför en bred enighet i utskottet, för att inte säga
            total enighet, om att de regionalpolitiska stöden måste koncentreras
            och förenklas, att stöden skall vara flexibla och anpassas efter
            de behov och förutsättningar som finns lokalt.
          </note>
          <note>
            Den djungel som möter den enskilde företagaren skall rensas och
            planteras om. Utgångspunkten för stödens utformning skall vara
            företagens och regionens behov.
          </note>
          <note>
            Det är inte stödformen som skall styra stödgivningen.
          </note>
          <note>
            Det är också en självklarhet att de regionalpolitiska åtgärderna
            ständigt måste anpassas till nya förutsättningar. En avgörande
            förändring som inträtt är vårt medlemskap i Europeiska unionen.
            Det återflöde vi får ger en betydande förstärkning av de regionalpolitiska
            resurserna. De förutsättningar som strukturfonderna ger skapar
            nya samarbetsmönster, nya stödområden, nya krav på planer, uppföljning
            och utvärdering. Detta kommer naturligtvis också att ställa krav
            på utveckling av den nationella regionalpolitiken.
          </note>
          <note>
            Utskottet anser därför att det är utmärkt att regeringen nu avser
            att göra en översyn av de olika stödformerna för att skapa de
            mest effektiva formerna för att åtstadkomma ekonomisk tillväxt
            och regional balans.
          </note>
          <note>
            Utskottet tycker också att den här översynen mycket väl skulle
            kunna utvidgas något till att också omfatta stödområdenas geografi
            och innehållet i de olika stödformerna. Om översynen utvidgas
            och kommer att ställa krav på stora förändringar av den nationella
            regionalpolitiken tycker vi att det är naturligt att regeringen
            tillsätter en parlamentarisk utredning.
          </note>
          <note>
            Det är också bra med den försöksverksamhet som regeringen föreslår.
            Vi tycker att den bör komma i gång så snabbt som möjligt.
          </note>
          <note>
            Men inte heller regionalpolitiken klarar sig från besparingar.
            De är trots allt av en mindre omfattning och innebär att den tidigare
            beslutade höjningen av sysselsättningsbidragen inte genomförs.
            Det transportstöd vi har koncentreras till det s.k. gleshetsområdet.
            Anslaget för de särskilda regionalpolitiska strukturåtgärderna
            slopas. Det innebär en total besparing på 366 miljoner på 18 månader.
          </note>
          <note>
            Men det skapas också utrymme för reformer i den här propositionen.
            Det blir bättre villkor för småföretagen i stödområde 1. Där höjs
            den maximala bidragsnivån till 40 %. Den tidigare beslutade indragningen
            av medel från Norrlandsfonden slopas. Expertgruppen för regional
            utveckling får mer pengar för att analysera de regionala konsekvenserna
            av EU-
          </note>
          <note>
            medlemskapet. Även Glesbygdsverket får utökade resurser.
          </note>
          <note>
            Vi har under de senaste åren haft en dramatiskt fallande sysselsättning
            som inneburit att hela landet har drabbats hårt av arbetslöshet.
            Samtidigt kan vi konstatera att de regionala skillnaderna i arbetslöshetstal
            kvarstår. Budgetunderskottet och statsskulden ställer krav på
            omfattande besparingar. Men vi vet också att dessa besparingar
            slår olika ur ett regionalpolitiskt perspektiv. Vi har prognoser
            som visar att sysselsättningen i den offentliga sektorn kommer
            att minska. Detta slår naturligtvis särskilt hårt mot de regioner
            som har en hög andel sysselsatta inom denna sektor.
          </note>
          <note>
            De långsiktiga, strukturella problemen i de regionalpolitiskt
            prioriterade områdena, som långa avstånd, gles bebyggelse, låga
            befolkningstal och sned befolkningsstruktur till följd av utflyttning,
            är problem som kvarstår.
          </note>
          <note>
            Det innebär också att en ekonomi i balans och en framgångsrik
            kamp mot arbetslösheten kommer att betyda allra mest för de regionalpolitiskt
            prioriterade områdena i vårt land. Från samhällsekonomisk synpunkt
            är det viktigt att de arbeten som nu skapas inte koncentreras
            till vissa orter och till vissa regioner. Det är också viktigt
            att alla regioner i vårt land får en differentierad arbetsmarknad.
          </note>
          <note>
            För att på nytt skapa tillväxt, utveckling och nya arbeten måste
            alla resurser i landet tas till vara, såväl i glesbygderna som
            i storstäderna. Vi behöver storstäderna, men är också helt beroende
            av landsbygden och glesbygden. Det är bara i samverkan och solidaritet
            mellan olika regioner som vi har möjlighet att klara de utmaningar
            som ligger framför oss. Det är utifrån denna syn och denna uppfattning
            som politiken skall byggas. Vi har helt enkelt inte råd att inte
            ta vara på hela landet och hela landets resurser.
          </note>
          <note>
            Regionalpolitiken skall vara ett viktigt och kompletterande instrument
            i det arbetet. Genom en bra utveckling i landets alla regioner
            skapas också förutsättningar för en god nationell tillväxt.
          </note>
          <note>
            Fru talman! Det är med stor tillfredsställelse som jag avslutningsvis
            kan konstatera att det finns en mycket bred enighet i arbetsmarknadsutskottet
            kring detta betänkande. Det finns bara ett parti som har ställt
            sig utanför, och det är moderaterna. I övrigt är enigheten i stort
            sett total.
          </note>
          <note>
            Fru talman! Med det konstaterandet vill jag yrka bifall till
            hemställan i arbetsmarknadsutskottets betänkande nr 13.
          </note>
          <note>
            Anf. 19 HANS ANDERSSON (v) replik
          </note>
          <note>
            Fru talman! Det är riktigt att det finns mycket av enighet. Det
            finns också en enighet om den brytningstid som regionalpolitiken
            befinner sig i.
          </note>
          <note>
            Jag vill ställa några frågor. Jag tror att enigheten kanske inte
            är riktigt så stor. Det finns många ganska vaga skrivningar. Vi
            har valt att ha god tro och hellre göra ett särskilt yttrande
            och peka på vårt synsätt än att göra en reservation.
          </note>
          <note>
            Det behövs en parlamentarisk förankring, och
          </note>
          <note>
            Berit Andnor vill rekommendera en parlamentarisk utredning om
            man bör göra en omfattande förändring.
          </note>
          <note>
            Den som läser betänkandet på s. 50 och 51 ser att det är en nästan
            total förändring av regionalpolitiken som måste ske. Kan jag få
            konfirmerat att Berit Andnor egentligen i klartext menar att vi
            skall ha en parlamentarisk utredning?
          </note>
          <note>
            Punkt två handlar om kvinnosatsningar. Det är oacceptabelt som
            fördelningen av t.ex. företagsstöden ser ut i dag. Vad säger Berit
            Andnor om uteblivna satsningar på kompetensutveckling för kvinnor,
            risken för att kvinnor kommer att hamna i arbetslöshet vid kommunal
            nerdragning och företagsstödens fördelning?
          </note>
          <note>
            Anf. 20 BERIT ANDNOR (s) replik
          </note>
          <note>
            Fru talman! När det gäller den parlamentariska utredningen är
            det bara att konstatera att det pågår en process här, precis som
            vi har skrivit i vårt betänkande. Vi är mitt uppe i en process.
            Det är ett omfattande arbete som har pågått och som pågår ute
            i våra olika regioner till följd av de program som har tagits
            fram för mål 6, men också för mål 2 och 5b.
          </note>
          <note>
            Vi är mitt uppe i en process. Det innebär att osäkerheten och
            oklarheterna om hur verkligheten kommer att se ut framöver är
            betydande. I vårt betänkande har vi redovisat behovet av en översyn.
            Vi har också mycket tydligt sagt att om den här översynen visar
            sig bli mer omfattande och om den kommer att ställa krav på stora
            förändringar av den nationella regionalpolitiken bör det naturligtvis
            tillsättas en parlamentarisk utredning. Det är min uppfattning.
            Men det är för tidigt att i dag säga att vi just nu skall tillsätta
            en parlamentarisk utredning.
          </note>
          <note>
            När det gäller kvinnosatsningar är det bara att konstatera, som
            jag sade i mitt anförande, att det är oacceptabelt med den fördelning
            av stöden som är i dag. NUTEK har nu sagt att man kommer att anstränga
            sig ytterligare för att följa upp de beslut som är fattade ute
            i landet när det gäller de regionalpolitiska stöden för att bevaka
            att kvinnorna får en större andel.
          </note>
          <note>
            Det är också med tillfredsställelse som vi kan se att de satsningar
            som NUTEK har gjort på lokala kvinnliga rådgivare till kvinnliga
            företagare har slagit väl ut.
          </note>
          <note>
            Vid de olika programområdena, framför allt vid mål 6-arbetet,
            har vi lagt stor vikt vid att satsningar skall ske på uppbyggnaden
            av kvinnliga kompetenscentrum och kvinnliga nätverk. Men här ligger
            det ett mycket stort ansvar just på länsstyrelserna. Där måste
            man beakta att kvinnor skall få en större andel av de regionalpolitiska
            resurserna.
          </note>
          <note>
            Anf. 21 HANS ANDERSSON (v) replik
          </note>
          <note>
            Fru talman! Jag tolkar frågan om en parlamentarisk förankring
            så att vi är helt överens. Om det behövs en förändring med större
            räckvidd står det i betänkandet, och Berit Andnor argumenterar
            kraftfullt för att räckvidden blir hur stor som helst. Jag tror
            att vi är överens. Jag är glad över att arbetsmarknadsministern
            är här i dag med sina två öron.
          </note>
          <note>
            När det gäller kvinnosatsningen vill jag trots allt ha några
            fler kommentarer från Berit Andnor. Det saknas varje åtgärd som
            innebär en satsning på kompetensutveckling. Det varnas inte särskilt
            mycket för regeringens politik när det gäller nedskärningen på
            den kommunala sidan. Med tanke på den åsikt som
          </note>
          <note>
            Berit Andnor uttrycker må det väl till mer av konsekvensanalys
            när det gäller denna utveckling eftersom kvinnor, särskilt i glesbygd,
            kommer att drabbas.
          </note>
          <note>
            Det för mig in på frågan om konsekvensanalyser i stort, något
            som Berit Andnor poängterade var viktigt när det gäller avreglering
            och bolagisering. Jag nämnde skattepolitik och transfereringsförändringar.
            Berit
          </note>
          <note>
            Andnor betonade att Långtidsutredningens slutrapport var viktig
            och borde ligga till grund framtida diskussioner. Den ger just
            den grunden. Det måste göras en regionalpolitisk analys vid varje
            ekonomisk-politiskt beslut. Det finns ett sådant allmänt direktiv,
            men uppenbarligen har det inte varit i kraft. Man har inte gjort
            regionalpolitiska konsekvensanalyser av de övergripande ekonomiska
            beslut som har fattats.
          </note>
          <note>
            Anf. 22 BERIT ANDNOR (s) replik
          </note>
          <note>
            Fru talman! Jag tycker att man skall hålla isär de olika områdena.
            När det gäller regionalpolitiken har vi klart uttalat att det
            inte är tillfredsställande att kvinnor får en så liten andel av
            de regionalpolitiska stöden. Här är det viktigt att NUTEK skärper
            övervakningen och uppföljningen av hur länsstyrelserna hanterar
            de regionalpolitiska medlen. Vi hoppas att den skärpning som ändå
            skett kommer att ge resultat.
          </note>
          <note>
            När det gäller kvinnors arbetsmarknad över huvud taget, inte
            bara i glesbygden och på landsbygden, är det som Hans Andersson
            mycket väl kommer ihåg, behandlade vi ett betänkande för två veckor
            sedan där vi klart uttalade att det är oerhört viktigt att vi
            även gör analyser och kartlägger hur kvinnors arbetsmarknad ser
            ut i dag, vilka hoten är och vilka åtgärder som vi måste se till
            att vidta för att kvinnor även i framtiden skall ges lika rätt
            till arbete som männen. Det är en självklarhet för mig och även
            för Hans Andersson , som jag har uppfattat det. Regeringen har
            för avsikt att sätta i gång ett mycket brett arbete, där man tar
            dessa frågor på allra djupaste allvar. Vi vill ha ett samhälle
            där kvinnor och män har lika rättigheter och lika skyldigheter.
            Rätten till det egna arbetet och den egna inkomsten är av grundläggande
            betydelse. Det anser den socialdemokratiska regeringen, det anser
            jag. I den frågan kommer vi att återkomma.
          </note>
          <note>
            Anf. 23 PATRIK NORINDER (m) replik
          </note>
          <note>
            Fru talman! Jag tänkte beröra två punkter, dels de regionalpolitiska
            målen, dels företagsstöden.
          </note>
          <note>
            Berit Andnor tog upp samma punkt som Dan
          </note>
          <note>
            Ericsson berörde, att hela landet skall ha en likvärdig standard.
            Dan Ericsson kunde inte säga hur han ville att det skulle omsättas
            i praktisk politik. Berit Andnor kanske kan förklara regeringens
            politik när det gäller att i hela landet få en likvärdig standard.
          </note>
          <note>
            Vi har kritiserat er för att använda vackra ord och formuleringar
            som inte kan omsättas i praktisk politik.
          </note>
          <note>
            Det är kanske en av förklaringarna till att regeringen har ett
            bristande förtroende bland svenska folket. Ord och handling stämmer
            inte alltid överens.
          </note>
          <note>
            Vad gäller företagsstöden är det bra att vi får en översyn. Men
            när man lyssnar till Berit Andnor hör man ingenting om konsekvenserna
            av en översyn. Om t.ex. stöden visar sig vara ineffektiva, bör
            de då inte avskaffas? Berit Andnor kan kanske förklara hur regeringen
            har tänkt sig om man kommer fram till det.
          </note>
          <note>
            Det enda som Berit Andnor nu nämnde var att man skulle skapa
            de mest effektiva stödformerna, ingenting om vad man gör om analysen
            visar att de är ineffektiva, om de i så fall skall avskaffas.
          </note>
          <note>
            Vi har hört alla att företagarnas riksorganisation vill avskaffa
            stöden, de är av ondo. De skapar en konkurrenssnedvridning. De
            ger inte långsiktiga effekter enligt företagarnas egen organisation.
            Då är det litet märkligt att socialdemokraterna hela tiden inriktar
            sig på att behålla nuvarande stödformer och inte avskaffa dem.
          </note>
          <note>
            Anf. 24 BERIT ANDNOR (s) replik
          </note>
          <note>
            Fru talman! Låt mig inledningsvis bara konstatera att vi i Sverige
            har små regionala skillnader. Det är ett resultat av den politik
            som förts totalt sett i samhället när det gäller sektorspolitiken
            och regionalpolitiken.
          </note>
          <note>
            Så till innehållet i den moderata politiken och de vackra orden.
            Patrik Norinder anklagar socialdemokratin för att bara säga vackra
            ord. Vad gör då moderaterna? Bakom orden om att man skall ha likvärdiga
            förutsättningar i vårt land, något som också moderaterna skriver,
            döljer sig en rå och brutal politik. Bakom orden döljer sig förslag
            som att regionalpolitiken i stort sett helt skall avskaffas. Det
            som skall tillföras de regionalpolitiskt prioriterade områdena
            enligt moderaterna är 100 miljoner i form av utbildningssatsning
            som sedan skall växa till 300 miljoner. Det är nålpengar. Det
            är en politik som kommer att innebära att Sveriges norra delar,
            framför de inre delarna av
          </note>
          <note>
            Sverige, kommer att avfolkas och utarmas. Det skulle bli resultatet
            av den moderata politiken. Det döljer sig bakom de vackra ord
            som Patrik Norinder svänger sig kring.
          </note>
          <note>
            När det gäller utredningen om företagsstöden har vi sett behov
            av att se över stödformerna utifrån de förändrade förutsättningar
            som EU-medlemskapet medför och som överlappningen av de olika
            regionalpolitiska stöden har medfört. Vi har tyckt att det är
            viktigt att se över dem. Om vi hade vetat vad resultatet skulle
            bli, Patrik Norinder, hade vi faktiskt inte behövt ha någon översyn.
            Då kunde vi ha beslutat direkt. Ett vanligt sätt att arbeta på
            är att man först utreder, funderar över resultatet och sedan ser
            vilka konsekvenserna blir. Så gör man, Patrik Norinder.
          </note>
          <note>
            Anf. 25 PATRIK NORINDER (m) replik
          </note>
          <note>
            Fru talman! Angrepp är ofta bästa försvar. Fortfarande fick jag
            inget svar hur man har tänkt sig när det gäller likvärdig standard,
            hur det skall omsättas i praktisk politik. Jag lär väl inte få
            något svar heller.
          </note>
          <note>
            Den politik som regeringen förordar kan ifrågasättas. Vi har
            för vår del en ny inriktning på regionalpolitiken. Vi tar till
            vara de möjligheter till utveckling som finns i hela landet. Därför
            har vi sagt att en kunskapssatsning skall vara det vi vill göra
            och avskaffa stödformerna. Det är samma linje som Hans Andersson
            var inne på och som många andra förespråkar. Att vi vill delfinansiera
            detta med 300 miljoner är inte något föraktligt. Detta skall riktas
            till just de områden som Berit Andnor talar om, de innersta delarna
            av
          </note>
          <note>
            Norrland. Vi tror att detta är den väg man måste gå för att ta
            vara på den kompetens som finns i hela landet. Det är kunskapssatsning,
            inte stödformer, som bör bli det ledande i regionalpolitiken.
          </note>
          <note>
            Anf. 26 BERIT ANDNOR (s) replik
          </note>
          <note>
            Fru talman! Jag kan upprepa vad jag sade i mitt tidigare inlägg.
            Det är små regionala skillnader i vårt.
          </note>
          <note>
            Det är ett resultat av den politik som förs och har förts hittills
            när det gäller sektorspolitiken och regionalpolitiken. Det är
            en sådan politik man skall föra och som innebär en solidaritet
            och en sammanhållning av det svenska samhället även i framtiden.
            Då måste den politiken bygga på just de övergripande mål som vi
            angivit, nämligen tillväxt, rättvisa och valfrihet.
          </note>
          <note>
            Det moderaterna förespråkar är i praktiken, som jag sade tidigare,
            ingen regionalpolitik alls. Vad är
          </note>
          <note>
            300 miljoner mot en halvering av det regionalpolitiska stöd som
            man nu föreslår eller på sikt totalt vill slopa? Det är detta
            ni egentligen är ute efter. Det står att läsa i era reservationer
            och i er motion. Vi tycker att det är fel. Ni säger t.ex. att
            det inte är realistiskt att vi skall ha likvärdig standard för
            människor i vårt land. Att stimulera företagandet och tillväxt
            i hela landet är inte en filosofi som ni stöder, ni gillar inte
            den idén.
          </note>
          <note>
            Och ni tycker, som ett exempel på att utveckla de prioriterade
            stödområdena, att vi skall ha konkurrens på järnvägen. Man kan
            fortsätta den här uppräkningen hur länge som helst när det gäller
            den moderata politiken. Det handlar egentligen om att ni inte
            vill ha någon regionalpolitik. Med en sådan inställning kommer
            vi att få en utarmning och en avfolkning av de regoinalpolitiskt
            prioriterade områdena.
          </note>
          <note>
            Vad gäller satsningen på utbildning är det något magstarkt med
            detta nyvaknade intresse från moderaternas sida. När herr Unckel
            var utbildningsminister prioriterade man inte satsningarna på
            de mindre och medelstora högskolorna, utan satsningarna på universitetsorterna.
            Det fanns ingenting av ett tänkande som gick ut på att man skulle
            stötta utbildning och forskning i de prioriterade områdena, vilket
            är oerhört viktigt.
          </note>
          <note>
            Anf. 27 LENNART ROHDIN (fp) replik
          </note>
          <note>
            Fru talman! Det var inte så mycket som föranledde några invändningar
            i det välformulerade anförande som Berit Andnor höll. Jag kan
            instämma i det allra mesta.
          </note>
          <note>
            Däremot tyckte jag att det var litet tråkigt att det i ett så
            långt anförande inte fanns åtminstone en halv minuts omnämnande
            av den stora betydelse som de många egna företagarna och entreprenörerna
            har också för den regionala utvecklingen och utvecklingen i de
            utsatta regionerna. Jag tror att även de skulle uppskatta att
            bli nämnda, vilket kan vara ett tips till näste talare på talarlistan.
          </note>
          <note>
            Vad gäller den parlamentariska utredningen, sade
          </note>
          <note>
            Berit Andnor att om översynen föranleder stora förändringar kan
            man tänka sig en parlamentarisk utredning. Nu har väl föregående
            replikskiften i stort sett visat att detta "om" redan är uppfyllt
            enligt Berit
          </note>
          <note>
            Andnors synsätt.
          </note>
          <note>
            Men en intressant fråga är också vem som gör denna bedömning.
            Är det regeringen som gör bedömningen att stora förändringar behövs?
            En parlamentarisk utredning försäkrar ju alla i parlamentet representerade
            partier möjligheten att vara med och ha synpunkter på detta avgörande.
            Jag tror att Berit
          </note>
          <note>
            Andnor knappast i oppositionsställning hade varit nöjd med att
            överlämna det avgörandet till sittande regering.
          </note>
          <note>
            Jag sade i mitt inledningsanförande att jag känner föga stolthet
            över hur frågan om parlamentarisk förankring av det regionalpolitiska
            översynsarbetet hanterades av föregående regering. Jag tycker
            att man kan bli vis av skadan.
          </note>
          <note>
            Anf. 28 BERIT ANDNOR (s) replik
          </note>
          <note>
            Fru talman! Jag skall begränsa mig i min replik med att säga
            att vi är helt överens, Lennart Rohdin. Så som frågan behandlades
            av den förra regeringen har vi inte för avsikt att behandla den
            i den här regeringen. Jag har det allra största förtroende för
            regeringen och för arbetsmarknadsministern.
          </note>
          <note>
            Man kommer, utifrån de mycket tydliga skrivningar som jag ändå
            hävdar att vi har i betänkandet, att tillsätta en utredning när
            vi har kommit över de oklarheter och osäkerheter som finns idag.
            Jag är helt övertygad om detta. Och, som sagt var: Jag har förtroende
            för att regeringen är kapabel att fatta ett sådant beslut.
          </note>
          <note>
            Anf. 29 BERTIL BORGLUND (mp) replik
          </note>
          <note>
            Fru talman! Jag blev glad när Berit Andnor tog till orda i talarstolen.
            Jag tyckte att hon personifierade den kvinnokraft jag talade om
            när hon kraftfullt räknade upp exempel på lyckade regionalpolitiska
            satsningar i Norrland. Gelab i Gäddede och Datasvar i
          </note>
          <note>
            Sveg är glädjande exempel, men Sverige behöver många fler sådana
            exempel än dem som finns i verkligheten.
          </note>
          <note>
            Med den entusiasm för glesbygd som Berit Andnor visade, kan jag
            inte förstå varför hon inte stöder
          </note>
          <note>
            Miljöpartiets förstärkning med 1,5 miljarder kronor till regionalpolitiken.
            366 miljoner kronor i minskade transportstöd förbättrar inte heller
            glesbygdsföretagens möjligheter att överleva.
          </note>
          <note>
            Berit Andnor sade att bara arbetslösheten minskar, minskar den
            också i glesbygden. Tyvärr stämmer inte detta. Statistiken visar
            tvärtom att det är i storstadsområdena och på högskoleorterna
            som arbetslösheten minskar, knappast i glesbygden.
          </note>
          <note>
            Glesbygden är starkt beroende av regionalpolitiskt stöd. Vill
            Berit Andnor värna glesbygden, bör hon bifalla Miljöpartiets reservationer
            som ger glesbygden ytterligare 1,5 miljarder kronor.
          </note>
          <note>
            Anf. 30 BERIT ANDNOR (s) replik
          </note>
          <note>
            Fru talman! Jag skall begränsa mig även i detta replikskifte
            genom att säga att till skillnad från Bertil
          </note>
          <note>
            Borglund tar de flesta partier i denna riksdag hänsyn till det
            ekonomiska läge som vi i Sverige just nu befinner oss i. Jag hälsar
            med tillfredsställelse att vi inte har behövt göra större nedskärningar
            inom detta område än vad vi har tvingats göra. Men att gå ifrån
            det till att plussa på miljarder på det sätt som Miljöpartiet
            föreslår, anser jag vara mycket oansvarigt.
          </note>
          <note>
            Anf. 31 BERTIL BORGLUND (mp) replik
          </note>
          <note>
            Fru talman! Även i ett ekonomiskt besvärligt läge är det oerhört
            viktigt att vi värnar om glesbygden så att inte fler orter slås
            ut än vad som har skett redan.
          </note>
          <note>
            Det uppstår oreparabla skador i så fall.
          </note>
          <note>
            Anf. 32 BERIT ANDNOR (s) replik
          </note>
          <note>
            Fru talman! Genom en politik som gör att vi får en ekonomi i
            balans och genom att vi för en framgångsrik kamp mot arbetslösheten,
            skapar vi de bästa förutsättningarna för att också de regionalpolitiskt
            prioriterade områdena får en positiv utveckling. Det är dessa
            områden som har allra störst behov och som kommer att få tillbaka
            allra mest om vi får ekonomin i balans och om vi får ner arbetslösheten.
            De som vinner mest på det är de regionalpolitiskt prioriterade
            områdena.
          </note>
          <note>
            Som jag sade tidigare är regionalpolitiken en del, en viktig
            del, men det är en del i en sammanhållen politik som är så oerhört
            avgörande och viktig för hur dessa områden kommer att utvecklas.
            Det är det som är väsentligt. Det är inte frågan om någon överbudspolitik
            med miljoner hit och dit, som den politik som
          </note>
          <note>
            Miljöpartiet förespråkar just i det här ärendet.
          </note>
          <note>
            Anf. 33 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Fru talman! Regionalpolitiken är ett område som engagerar många
            av oss. För mig finns det två delar av regionalpolitiken.
          </note>
          <note>
            Den ena är att jag ser regionalpolitiken som ett oerhört viktigt
            bidrag till att öka tillväxten i vårt land.
          </note>
          <note>
            Det är viktigt att utnyttja alla de stora investeringar som har
            gjorts i infrastruktur, i bostäder, i skolor, i barnomsorg, i
            sjukvård och i företag, och utnyttja dem fullt ut.
          </note>
          <note>
            En kraftig befolkningsomflyttning i vårt land, bort från de perifera
            områdena till de centrala, skulle tvinga Sverige in i stora investeringar
            för att upprätthålla en vettig levnadsstandard. Därmed skulle
            man försnilla väldigt stora tillgångar.
          </note>
          <note>
            Regionalpolitiken bidrar alltså till ökad tillväxt dels genom
            att man hindrar investeringar i redan överhettade områden, dels
            genom att man nyttjar den kompetens och det kunnande som finns
            i dessa regioner. Jag menar att den lilla regionalpolitiken, som
            vi i dag diskuterar, i huvudsak är tillväxtorienterad. Den lilla
            regionalpolitiken handlar om att stödja företagen, så att man
            snabbt kan åstadkomma tillväxt.
          </note>
          <note>
            Den andra delen av regionalpolitiken handlar om en rättvis fördelning,
            om att se till att alla får del av den tillväxt som skapas i vårt
            land. Den hanteras huvudsakligen i den stora regionalpolitiken
            där sådana frågor som socialförsäkringssystemet, arbetslöshetsförsäkringen
            och skatteutjämningen är centrala för att åstadkomma en rättvis
            fördelning, men också en infrastruktur som gör det möjligt för
            människor i hela landet att leva.
          </note>
          <note>
            Den lilla regionalpolitiken har förändrats och förändras, därför
            att de lokaliseringsfaktorer som tidigare hade stor betydelse
            inte spelar samma roll i dag. När lokaliseringspolitiken kom till
            på 1960-talet var syftet att hjälpa företagen att lokalisera sin
            produktion långt bort från marknaden och att kompensera för de
            merkostnader som uppstod för att transportera varorna från produktionsanläggningar
            i huvudsakligen Norrlands inland till marknaderna.
          </note>
          <note>
            I dag, när inte längre transportkostnaden är det stora hindret,
            handlar det framför allt om att se till att vi har en bra logistik,
            att vi snabbt, till låga kostnader och med korta transporttider
            kan transportera varorna från framför allt Norrlands inland till
            de stora marknaderna. Det handlar om att se till att informationstekniken
            byggs ut så att vi också kan transportera tjänster på samma sätt
            som vi tidigare transporterat varor. Och det handlar om att investera
            i kunskap som ju nu är den stora och viktiga produktionsfaktorn
            för nästan all etablering av alla företag, oavsett om man tillverkar
            varor eller tjänster. Därför är investeringar i kunskap oerhört
            viktiga.
          </note>
          <note>
            När man tittar på vad som nu händer kan man se att det också
            uppstår många nya lokaliseringar. De ser helt annorlunda ut än
            i slutet av 60-talet och början av
          </note>
          <note>
            70-talet, när regionalpolitiken började fungera. Ett exempel,
            som Berit Andnor nämnde, är Datasvar i
          </note>
          <note>
            Sveg. När man sitter i Köpenhamn och har ett problem med sitt
            program Excel som man vill få åtgärdat, ringer man Datasvar i
            Sveg som hjälper till att ordna upp sitt eget program, mjukvaran
            i datorerna.
          </note>
          <note>
            När man söker en taxi i Stockholm ringer man nu till Stockholms
            skärgård, till Ingmarsö, för att få tjänsten utförd. När man flyttar
            eller när man byter eller säljer bil tar man kontakt med bilregistret
            i Arjeplog. När man funderar över ett telefonnummer kan det vara
            till Sundsvall man kommer.
          </note>
          <note>
            Det är alltså helt nya typer av etableringar, och väldigt många
            av dem har sitt motiv i att vi kortat avstånden då det gäller
            att producera tjänster. Det är investering i informationstekniken
            som har haft betydelse och det är investering i kunskap och kunnande.
          </note>
          <note>
            Detta är en sak som händer och som den lilla regionalpolitiken
            måste fånga upp. Man måste se till att med den stödja företag
            som växer i det nya kunskapsoch informationssamhället.
          </note>
          <note>
            Det andra som händer är att företagen nu organiserar sig på ett
            helt annat sätt än tidigare. De första lokaliseringarna var resultatet
            av de stora företagens utlokalisering, där man förhandlade med
            Ericsson,
          </note>
          <note>
            ASEA, Scania Vabis och Volvo om utlokalisering av stora produktionsenheter
            huvudsakligen till Norrland.
          </note>
          <note>
            Så fungerar inte företagen i dag. Man sitter inte i en koncernledning
            och placerar stora produktionsanläggningar i olika delar av landet,
            utan i dag fungerar nästan alla framgångsrika företag som många
            små företag, inte i en tayloristisk organisation utan i ett nätverk.
            Därför är det viktigt att regionalpolitiken också formas på det
            sättet.
          </note>
          <note>
            Det är inte längre möjligt för en handläggare på
          </note>
          <note>
            Arbetsmarknadsdepartementet att förhandla med de stora företagens
            ledningar om flyttandet av produktionsanläggningar. Vi måste se
            till att regionalpolitiken är så utformad att människor, oavsett
            om de finns på en länsstyrelse, ett landstingskansli, en kommunförvaltning
            eller ute i företagens olika fackliga organisationer har grepp
            om och möjlighet att använda den lilla regionalpolitiken för att
            i sina nätverk fånga intressanta etableringar till de orter och
            regioner som behöver utvecklingskraft och som vi anser att vi
            skall prioritera.
          </note>
          <note>
            Det är litet av den förändring som den lilla regionalpolitiken
            måste genomgå. Det är därför som vi i propositionen också redovisar
            att vi vill göra en översyn av regionalpolitiken. Inte så att
            den har stått stilla.
          </note>
          <note>
            Den här förändringen har naturligtvis skett successivt.
          </note>
          <note>
            Men det gäller att hänga med. Vi måste se till att samhällets
            verksamhet för att stödja de hårdast utsatta regionerna och åstadkomma
            tillväxt också organiseras på samma sätt som företagen i dag är
            organiserade, i nätverk i stället för i hierarkier.
          </note>
          <note>
            Sverige har genom medlemskapet i EU kraftigt ökat sina möjligheter
            att stödja och utveckla de hårdast drabbade regionerna. Det regionalpolitiska
            nationella stödet, som uppgår till 4,2 miljarder för de närmaste
            18 månaderna, är en del av det regionalpolitiska stödet. Men det
            sammantagna EU-stödet under samma period är ungefär lika stort
            i de olika målområdena inom EU-stödet. Det är alltså en betydande
            insats som görs för de här regionerna genom medlemskapet i EU.
          </note>
          <note>
            Jag tycker att det känns mycket glädjande att kunna redovisa,
            framför allt när jag åker hem till mina egna hemtrakter, där tveksamheten
            till EU var stor, att i det här hårda, besvärliga statsfinansiella
            läget kan vi ändå kraftigt öka insatserna då det gäller tillväxtpolitiken
            i de hårdast utsatta regionerna.
          </note>
          <note>
            När vi tittar på hur de pengar som kommer från
          </note>
          <note>
            EU skall användas, kan vi konstatera att en mycket stor del skall
            gå till tillväxtpolitik. Enligt de förslag som arbetats fram regionalt
            och lokalt av människorna som bor i de här regionerna vill man
            satsa i storleksordningen 40 % av EU-stödet till företagsutveckling,
            för att bygga ut nätverk och stötta de små företagen, entreprenörerna,
            om jag får använda det ordet. 20 %
          </note>
          <note>
            av pengarna skall användas till kompetensutveckling enligt de
            förslag som har vuxit fram lokalt och ungefär 10 % till olika
            typer av infrastrukturåtgärder.
          </note>
          <note>
            Inriktningen av EU-pengarna har precis den profil som vi önskar
            och som man önskar lokalt, förutsatt att
          </note>
          <note>
            Bryssel accepterar det upplägg som utformats lokalt.
          </note>
          <note>
            Och det finns ingenting som pekar på att man inte gör det.
          </note>
          <note>
            En annan aspekt på EU-medlemskapet och regionalpolitiken är inflytandet.
            Många i Norrlands inland röstade nej till medlemskapet i EU. Man
            gjorde det därför att man hade en erfarenhet av att mycket av
            det nationella stödet formulerades i Stockholm, med litet inflytande
            för medborgarna ute i de perifera områdena. Man såg framför sig
            en situation där avståndet skulle växa med ytterligare ett par
            hundra mil till beslutsfattarna i Bryssel.
          </note>
          <note>
            Den socialdemokratiska regeringen valde att föreslå att människorna
            som bor i dessa regioner lokalt skulle ta fram programmen när
            vi bygger upp EU-
          </note>
          <note>
            stödet. De programmen lämnar vi nu över till Bryssel.
          </note>
          <note>
            Sedan säger vi till Bryssel att vi föreslår att de pengar som
            Bryssel satsar på de här programmen skall hanteras av lokala och
            regionala kommittéer, bestående av människor från regionerna.
          </note>
          <note>
            På det sättet har faktiskt regionerna haft betydligt mer inflytande
            över EU:s regionalpolitiska pengar än vad regionerna har haft
            över hur det nationella regionalpolitiska stödet utformas. Det
            tycker jag är en oerhört intressant aspekt på medlemskapet i EU.
            Vi kan konstatera att stödet har ökat kraftigt i de här områdena.
            Det har fått den inriktning som medborgarna i de regionerna önskade,
            och medborgarnas företrädare i de här regionerna får aktivt medverka
            också till att hantera pengarna.
          </note>
          <note>
            Visst finns det hot, stora hot, när det gäller regionalpolitiken.
            Utbildningssamhället skapar nya klyftor, avregleringar, privatiseringar,
            underskottet i de offentliga finanserna, för att nämna några exempel
            på hur besvärligt det har varit. Därför har propositionen sagt
            att vi skall prioritera tillväxt. Erfarenheten av de gångna tre
            åren med stort underskott i statens affärer visar att det slår
            hårt mot de hårdast utsatta.
          </note>
          <note>
            Vi har sagt att vi vill göra en översyn av företagsstödet för
            att vinna kunskapssamhället. Vi vill kartlägga den stora regionalpolitiken
            för att på det sättet se över alla de stora förändringar när det
            gäller avreglering och privatisering som framför allt den förra
            regeringen genomförde.
          </note>
          <note>
            Herr talman! Jag vill sluta med att säga att det känns bra att
            konstatera att vi i vårt land har en regional harmoni. Det är
            inga avgörande skillnader om man bor i Arjeplog, Täby eller Landskrona.
            Det är en omistlig tillgång för vårt land. Det är också glädjande
            att konstatera att just den samsynen har mycket starkt stöd i
            vår riksdag. Min förhoppning är att det stöd vi nu har för regionalpolitiken
            också kan komma att omfatta andra politikområden.
          </note>
          <note>
            Anf. 34 HANS ANDERSSON (v) replik
          </note>
          <note>
            Herr talman! Låt mig först kommentera EU-
          </note>
          <note>
            aspekten utan att ta någon EU-debatt.
          </note>
          <note>
            Vi har full frihet att - i enlighet med Vänsterpartiets förslag
            - utforma en starkare regionalpolitik med flera näringspolitiska
            och tillväxtpolitiska inslag och att göra det med demokratiskt
            stöd i den befintliga regionen. Vi har föreslagit bl.a. länsparlament
            för att hantera sådana här saker. Vi kan göra detta med den inriktning
            vi nu har, med kompetensutveckling o.d. i stället för passiva
            bidrag. Det tycker jag är mycket bra.
          </note>
          <note>
            Vi skall inte glömma, arbetsmarknadsministern, att möjligheten
            att utnyttja bidrag på några miljarder bygger på att vi betalar
            in 20 miljarder kronor, vilket kraftfullt belastar statskassan.
          </note>
          <note>
            Jag tänkte gå vidare under punkten om aktiva insatser och ta
            upp en annan sak.
          </note>
          <note>
            Regeringen har hittills varit ganska svag när det gäller näringspolitiska
            insatser. Vi har tagit upp ett antal punkter i våra motioner,
            t.ex. en satsning på biobränslen. Det skulle ge kraftfulla regionala
            effekter runt om i landet, inte minst i stödområdena, samtidigt
            som det skulle förstärka en energipolitisk omställning.
          </note>
          <note>
            Vi har också motionerat om och reserverat oss för ett återförande
            av vattenkraftsvinster. Det skulle gynna inte minst arbetsmarknadsministerns
            del av landet.
          </note>
          <note>
            Vi har föreslagit differentierade bensinskatter med tanke på
            de långa avstånden som finns i norra Sverige. Inte minst vill
            vi satsa på skogsråvaran och forskning kring träteknik. Där släpar
            Sverige kraftigt efter.
          </note>
          <note>
            Vi gynnar volymtillväxten av det vi kokar och säljer på export,
            men vi ligger långt efter Finland och Nordamerika när det gäller
            träteknik och att utveckla vår skogsråvara till högre förädlingsvärden,
            så att den kan ge högre exportintäkter och mer sysselsättning.
          </note>
          <note>
            Jag skulle vilja höra arbetsmarknadsministerns kommentarer kring
            de här frågorna.
          </note>
          <note>
            Anf. 35 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag skall börja med EU.
          </note>
          <note>
            Det är naturligtvis sant att Sveriges riksdag har möjlighet att
            fördubbla vilka anslag som helst, om
          </note>
          <note>
            Sveriges riksdag skulle bestämma sig för det.
          </note>
          <note>
            Men nog är det väl ändå föga troligt, Hans Andersson, att denna
            riksdag, om vi i höstas hade sagt nej till ett svenskt medlemskap
            i den europeiska unionen, hade fördubblat anslagen till regionalpolitiken.
          </note>
          <note>
            Tror verkligen Hans Andersson att Sveriges riksdag i sådana fall
            skulle ha gjort det i dag? Jag hör till dem som är mycket tveksamma
            till att det skulle ha inträffat.
          </note>
          <note>
            Det andra som jag också tycker är intressant när det gäller EU-medlemskapet
            är att den socialdemokratiska regeringen i dialog med EU har bestämt
            hur man skall försöka förankra och utforma EU-stödet.
          </note>
          <note>
            Man har konstaterat att förslagen till utformning av programmen
            när det gäller EU-stödet inte vuxit fram i en parlamentarisk utredning
            i riksdagen utan i ett antal lokala och regionala arbetsgrupper.
            Vårt förslag när vi på nytt vänder oss till Bryssel är att också
            genomförandet av EU-stödet skall utformas lokalt och regionalt
            av parlamentariker, valda i de lokala och regionala parlamenten.
          </note>
          <note>
            Det är något, Hans Andersson, som jag tror förvånar många av
            dem som argumenterade mot ett svenskt
          </note>
          <note>
            EU-medlemskap. Jag tänker både på stödets storlek och inriktning
            och på det inflytande som de lokala och regionala nivåerna fått
            och som jag tycker är väldigt intressant.
          </note>
          <note>
            Näringspolitiken är ett viktigt område. Den lilla regionalpolitiken
            är huvudsakligen näringspolitik. Det var därför jag betonade vikten
            av den i mitt huvudanförande. Den är utformad som utformad som
            en tillväxtpolitik, med ett näringspolitiskt stöd till företagen.
          </note>
          <note>
            Anf. 36 HANS ANDERSSON (v) replik
          </note>
          <note>
            Herr talman! Det här med volymerna var ju klart före folkomröstningen.
            Folk visste säkert väldigt väl vilka volymer det skulle bli i
            regionalpolitiken.
          </note>
          <note>
            När det gäller avgränsningen mellan mål och geografiska områden
            har Vänsterpartiet och regeringen varit överens. Vi kom överens
            på den punkten i höstas innan regeringen fick detta godkänt nere
            i Bryssel.
          </note>
          <note>
            Framtagandet av utvecklingsplanerna är utmärkt.
          </note>
          <note>
            Det går precis i den riktning som jag talar för, och som jag
            i flera år har talat för: Bort från det passiva, in med det aktiva!
            Dessutom handlar det om den lokala mobiliseringen. Det här är
            mycket bra i de allra flesta fall, enligt min uppfattning.
          </note>
          <note>
            Jag har en fråga när det gäller befintlig svensk regionalpolitik,
            som fortfarande till huvuddelen är passiv när det gäller det nationella.
            Förra året föreslog vi en nedtrappning t.ex. av nedsättningen
            av socialavgiften. Vi har i dag föreslagit att småföretagarstödet,
            i den mån vi skall ha ytterligare en variant bland alla de varianter
            som finns av småföretagarstöd, infogas inom ramen för EU-programmen
            för att därmed få en profil på just de målområden som vi var överens
            om geografiskt. Alternativt kunde finansiering ske över nedsatta
            socialavgiftskonton. Det hade varit att ta ett första steg från
            en passiv regionalpolitik till en aktiv sådan.
          </note>
          <note>
            Min generella fråga blir då naturligtvis: Hur skall vi klara
            den offentliga sektorn, dess sysselsättning och dess betydelse
            för infrastrukturen? Där finns kvinnorna, som har en mycket stor
            tyngd i de regionalpolitiskt prioriterade områdena. Där ligger
            ett utomordentligt hot under de närmaste åren med regeringens
            politik.
          </note>
          <note>
            Anf. 37 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! En gång till om EU: Jag hoppas att vi kan vara överens
            om att sannolikheten för att vi skulle ha fördubblat anslagen
            för regionalpolitik inte hade varit speciellt stor i det nationella
            parlamentet.
          </note>
          <note>
            EU-medlemskapet har ändå haft det goda med sig, oavsett uppfattning
            innan, att det gett mer resurser till de hårdast utsatta regionerna.
          </note>
          <note>
            Hans Andersson hade också ett par frågor som jag kort tänkte
            besvara. En gäller socialavgifterna. Jag anser att den frågan
            bör finnas med i översynen av företagsstödet. I budgetpropositionen
            annonserade vi ju en besparing. Vi avsåg bl.a. att spara när det
            gäller nedsättningen av socialavgiften inom jord- och skogsbruket
            samt inom den lokala servicen. I förhandlingarna med Centerpartiet
            gick regeringen med på att behålla det stödet. Men det är klart
            att man ordentligt behöver titta på om just den typen av nedsättningar
            leder till nya jobb, något som Dan Ericsson prisade som insatser
            för att skapa en massa nya arbetstillfällen. Jag tycker att det
            här ändå hör till det som vi behöver fundera över för att se om
            det leder till nya jobb.
          </note>
          <note>
            Den offentliga sektorn betyder naturligtvis väldigt mycket för
            Norrlands inland och också för många delar av storstäderna. Hur
            den offentliga sektorn klarar sig bestäms av den tillväxt vi får.
            Får vi en bra tillväxt i vårt land och riksdagen samtidigt kan
            föra en så vettig fördelningspolitik att en del av den tillväxten
            kommer den offentliga sektorn till del, kan vi upprätthålla en
            hyfsad offentlig sektor.
          </note>
          <note>
            Där menar jag att regionalpolitiken är en viktig del i tillväxtpolitiken.
            Det tycker jag alltför sällan betonas. Ofta framställs regionalpolitikdebatten
            i nationella medier som ett slags hembygdens dag. Men det är en
            oerhört central del av tillväxtpolitiken att nyttja varje människa
            och varje del av landet så effektivt som möjligt.
          </note>
          <note>
            Anf. 38 LENNART ROHDIN (fp) replik
          </note>
          <note>
            Herr talman! Arbetsmarknadsministern använde förvisso en gång
            i sitt anförande ordet entreprenörer.
          </note>
          <note>
            Trots att jag närmast serverade på silverfat, eller kanske just
            därför, saknar vi åtminstone några ord om den omistliga tillgång
            som vårt lands företagare och entreprenörer är för vårt samhälles
            utveckling, inte minst i regionalpolitiskt hänseende. Jag tror
            att det hade varit välkommet efter alla råsopar som delades ut
            i samband med höstens återställarpolitik.
          </note>
          <note>
            Jag har två frågor:
          </note>
          <note>
            1. Hur ser arbetsmarknadsministern på förutsättningarna för en
            parlamentarisk utredning/översyn av regionalpolitiken?
          </note>
          <note>
            2. Norrlandsfonden - naturligtvis: När var arbetsmarknadsministern
            senast i Bryssel och tryckte på för att få en lösning i frågan?
          </note>
          <note>
            Jag föreställer mig att det i första hand inte är fråga om delade
            principiella uppfattningar utan om att få
          </note>
          <note>
            "en viss sak ur bakvagnen". Vad har alltså hänt, arbetsmarknadsministern,
            sedan vi för två veckor sedan diskuterade denna fråga här i kammaren?
          </note>
          <note>
            Nästa gång jag har möjlighet att ställa frågan till arbetsmarknadsministern
            har det gått fyra veckor efter valet till Europaparlamentet. Från
            flera utgångspunkter tror jag att det vore väldigt olyckligt att
            behöva vänta så länge på besked i den här frågan.
          </note>
          <note>
            Anf. 39 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Först till detta med vilka jag nämnt och inte nämnt
            i mitt anförande. Det är säkert många människor som jag inte har
            nämnt. Men jag tror nog att alla som känner mig åtminstone litet
            grand inser att jag förstår att en av de viktigaste förutsättningarna
            för att skapa nya jobb i Norrland och i utsatta områden är att
            det finns entreprenörer och företagare som är beredda att satsa
            där. Regionalpolitikens innehåll handlar faktiskt om det. Jag
            tycker därför att det är litet, men bara litet, retorik i det
            som Lennart Rohdin säger.
          </note>
          <note>
            I den andra frågan, om hur parlamentet skall delta i utformningen
            av regionalpolitiken, tycks Lennart
          </note>
          <note>
            Rohdin och jag vara överens om att vi i varje fall inte skall
            göra som den borgerliga regeringen gjorde. Där är vi fullständigt
            överens.
          </note>
          <note>
            Jag har uppfattningen att det ligger ett oerhört stort värde
            i att regionalpolitiken har brett stöd i parlamentet. För att
            den skall ha brett stöd i parlamentet måste den utformas i dialog
            med parlamentet. Men den dialogen kan se ut på litet olika sätt.
            Det kan handla om beredningar, om kommissioner och om utredningar.
          </note>
          <note>
            I ett första skede handlar det om en kartläggning. I
          </note>
          <note>
            det kartläggande skedet är det inte nödvändigt att ha en parlamentarisk
            beredning, utredning eller kommission. Om kartläggningen visar
            på att det krävs stora förändringar finns det skäl att vidga den
            grupp som deltar i utformningen. Ungefär så har jag fört resonemanget,
            just med den erfarenhet av den förra regeringens sätt att arbeta
            som Lennart Rohdin drog fram.
          </note>
          <note>
            Till sist några ord om Bryssel. Bryssel besöker
          </note>
          <note>
            Stockholm denna vecka - jag vet inte om det är lika fint som
            om jag skulle besöka Bryssel. Det gäller bl.a.
          </note>
          <note>
            frågan om Norrlandsfonden. Jag tar egentligen åt mig väldigt
            litet av kritiken, därför att när jag kom in i regeringen hade
            den förra regeringen gjort väldigt litet för att förbereda frågorna
            om regionalpolitiken i
          </note>
          <note>
            Bryssel.
          </note>
          <note>
            Anf. 40 LENNART ROHDIN (fp) replik
          </note>
          <note>
            Herr talman! Visst kan man tycka att det är retorik att fråga
            vilka som nämns och inte nämns. Men efter den mycket påtagliga
            och verkliga återställarpolitik som landets företagare fick känna
            av under hösten, vars följder man fortfarande känner av, tror
            jag att litet retorik från arbetsmarknadsministern och andra socialdemokratiska
            företrädare i debatten just när det gäller företagarna inte skulle
            skada.
          </note>
          <note>
            När det gäller Norrlandsfonden tycker jag att det är mycket bra
            om Bryssel kommer till Stockholm. Det borde de göra väl så ofta
            som Stockholm åker till
          </note>
          <note>
            Bryssel. Där håller jag med. Men visst är det arbetsmarknadsministerns
            och regeringens ansvar vad som har skett eller inte skett under
            de gångna nio månaderna. Det finns åtminstone ett statsråd i den
            socialdemokratiska regeringen som närmast åkt i skytteltrafik
            till Bryssel för att försöka påverka Bryssel - med ganska gott
            resultat, tycker jag. Det manar till efterföljd i den övriga regeringskretsen.
          </note>
          <note>
            Den parlamentariska förankringen, säger arbetsmarknadsministern,
            kan se ut på olika sätt. Men då tror jag att arbetsmarknadsministern
            inte har lärt sig särskilt mycket av det som hände under förra
            mandatperioden. Det är väl ungefär så man såg det då också, dvs.
            att de här sakerna kunde hanteras på litet olika sätt. Att hänföra
            till möjligheten till en beredning från ett annat sakområde som
            regeringen hanterat denna vår tycker jag inte heller direkt tyder
            på framgångsmöjligheter.
          </note>
          <note>
            Jag skulle vilja uppmana arbetsmarknadsministern att inte dra
            denna fråga i långbänk. Jag försäkrar att det inte blir en vinnardebatt.
          </note>
          <note>
            Anf. 41 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Det är riktigt att det finns en hel del av återställarpolitik
            i vårt sätt jobba. Den viktigaste återställaren har för oss varit
            att få ordning på statsbudgeten. Jag tyckte att det var mycket
            angeläget att komma tillbaka till en situation där statens utgifter
            och inkomster är balanserade. Det gillar också företagarna, för
            de lever ju i precis samma värld. De är inte vana vid att utgifterna
            är större än inkomsterna.
          </note>
          <note>
            Om Norrlandsfonden och om vårt sätt att sköta förhandlingarna
            med Bryssel vill jag säga att den här riksdagen i maj i fjol,
            alltså för drygt ett år sedan, beslutade om en utvidgning av Norrlandsfonden.
            När jag tillträdde den 6 oktober hade Norrlandsfonden inte fått
            mer pengar, och man hade inte heller klarat ut förhandlingarna
            med Bryssel. Sedan dess har vi sett till att Norrlandsfonden har
            fått den utökade volym som riksdagen beslutade om. Vi har också
            startat och genomfört förhandlingarna. Vi har en förhandlingsrunda
            i den här veckan.
          </note>
          <note>
            När det gäller det regionalpolitiska stödet, som är lika omfattande
            som det nationella stödet från EU, så var programarbetet inte
            alls påbörjat den 7 oktober.
          </note>
          <note>
            Men våra finska vänner, som inte heller hade medlemskapsomröstningen
            klar, hade kommit oerhört långt i sitt arbete. Jag vidhåller därför
            att i stort sett allt som har gjorts på det här området faktiskt
            har gjorts efter den 7 oktober. Innan dess hade i stort sett ingenting
            gjorts i fråga om regionalpolitiken och EU.
          </note>
          <note>
            Anf. 42 DAN ERICSSON (kds) replik
          </note>
          <note>
            Herr talman! Anders Sundström sade att han nu har ett starkt
            stöd i kammaren för regionalpolitiken.
          </note>
          <note>
            Det beror på att man har förändrat sin politik från den
          </note>
          <note>
            10 januari, då budgetpropositionen lades fram, till den
          </note>
          <note>
            12 april då beslut fattades om den regionalpolitiska propositionen.
            Det är positivt att man har tänkt om och att man har gjort den
            här förändringen. Det är ju det som är grunden för att vi nu har
            en samsyn; att man ansluter sig till de mål som den tidigare regeringen
            satte upp på det regionalpolitiska området.
          </note>
          <note>
            I övrigt fanns det egentligen inte så mycket att replikera på
            i Anders Sundströms anförande, men jag har ändå två frågor till
            honom.
          </note>
          <note>
            Den första anknyter litet till något som Lennart
          </note>
          <note>
            Rohdin redan har haft uppe, nämligen det här med
          </note>
          <note>
            EU. Där har ju vi också en särskild reservation i betänkandet.
            Jag skulle vilja ha en liten redovisning från
          </note>
          <note>
            Anders Sundström om på vilket sätt han bedriver regionalpolitiken
            övergripande i EU, och om han försöker överföra vårt synsätt och
            våra målsättningar till att gälla i ett större perspektiv.
          </note>
          <note>
            Den andra konkreta frågan handlar om de särskilda stödområdena,
            och om det ligger många ansökningar inne om att få komma in i
            ett särskilt stödområde. Jag vet att det finns det för Östergötlands
            del, och jag undrar om regeringen har planer på att fatta några
            beslut i den riktningen.
          </note>
          <note>
            Anf. 43 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Det förvånar mig att Dan Ericsson sade att det fanns
            så litet att replikera på när det gäller arbetsmarknadsministern.
            Som jag har lärt känna Dan
          </note>
          <note>
            Ericsson har han en väldig förmåga att åstadkomma repliker.
          </note>
          <note>
            Det första jag skulle vilja säga gäller inriktningen av regionalpolitiken.
            Det är inte alls så att regeringen har ändrat uppfattning om inriktningen
            av regionalpolitiken sedan i januari. Regeringen valde att inte
            presentera inriktningen i januari, utan tog i stället det i en
            särskild proposition som nu behandlas i riksdagen.
          </note>
          <note>
            Regeringen hade ambitionen att genomföra en större besparing
            i januari jämfört med vad som nu blev produkten. Det är väl känt
            att detta till mycket stor del är ett resultat av förhandlingarna
            med Centerpartiet. Men det är viktigt att komma ihåg att de besparingar
            som uteblev inte handlade om additionalitet till EU, som Dan Ericson
            säger, utan framför allt om en nedsättning av arbetsgivaravgifterna
            i Norrlands inland för jordbrukare, för skogsbrukare och för det
            lokala näringslivet i det området, alltså för den lokala servicen.
            Det är väl inte förvånande att Centern intog den ståndpunkten.
            Det handlade alltså inte om additionalitet till EU.
          </note>
          <note>
            Sedan vill jag svara på den tredje frågan om tillfälliga stödområden.
            Det finns rätt många kommuner som är intresserade av att komma
            in i tillfälliga stödområden. Samtidigt konstaterar jag att riksdagen
            ju minskar anslagen för det regionalpolitiska stödet till företagen.
            Det är därför inte troligt att vi totalt sett kan utvidga antalet
            stödkommuner. Då hamnar vi i den situationen att de redan hårdast
            utsatta orterna får ett sämre stöd än i dag.
          </note>
          <note>
            Anf. 44 DAN ERICSSON (kds) replik
          </note>
          <note>
            Herr talman! Vi kommer ändå inte ifrån att det är en väldigt
            stor skillnad mellan det som man från regeringen sade den 10 januari
            och det som regeringen beslutade om den 12 april när det gäller
            regionalpolitiken och omfattningen av stödet. Det kan inte Anders
          </note>
          <note>
            Sundström förneka. Men det är inget fel med det.
          </note>
          <note>
            Man har ändrat sig och anslutit sig till de mål som den tidigare
            regeringen hade. Då skall vi också försöka hålla fast vid detta
            mål. Här har vi en överensstämmelse. Om sedan andra partier förflyttar
            sina positioner bara för att socialdemokraterna ändrar sig, förändrar
            det inte vår uppfattning. Vi står fast vid det som vi hävdat sedan
            tidigare. Det är det som skapar grunden för att vi har en bred
            samsyn kring regionalpolitiken.
          </note>
          <note>
            Sedan fick jag inget svar på frågan om EU och hur aktiv arbetsmarknadsministern
            är när det gäller att driva de övergripande synsätten.
          </note>
          <note>
            Jag vet inte exakt hur regeringen har sin arbetsgång beträffande
            de tillfälliga stödområdena, men finns det några särskilda tidpunkter
            där man stämmer av och analyserar om det finns läge för att göra
            ytterligare en insats. Här måste man ha stor flexibilitet i hanteringen,
            därför att det sker snabba förändringar ute på det lokala fältet.
          </note>
          <note>
            Anf. 45 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Först och främst kommer det att ske en översyn av
            det tillfälliga stödområdena den 1 juli.
          </note>
          <note>
            Alla tillfälliga stöd upphör den 30 juni i år.
          </note>
          <note>
            När det sedan gäller den nationella regionalpolitiken är regeringens
            uppfattning att den skall utformas på nationell nivå. Vi har inget
            intresse av att EU lägger sig i, intervenerar, vår regionalpolitik.
            Det är en väldig skillnad ifråga om jordbrukspolitiken i det avseendet.
            Jordbrukspolitiken formas ju faktiskt i ett
          </note>
          <note>
            EU-perspektiv. Där är det nationella inflytandet ytterst begränsat.
            Jag hoppas att ingen i riksdagen eftersträvar en lösning för regionalpolitiken
            av liknande slag som för jordbrukspolitiken. I så fall blir det
            verkligen en nyorientering av regionalpolitiken.
          </note>
          <note>
            Dan Ericsson återkommer till att vi skulle ha ändrat oss och
            anslutit oss till nya mål i regionalpolitiken.
          </note>
          <note>
            Jag vet inte, Dan Ericsson, om ni säger det en gång, hundra gånger
            eller tusen gånger blir det inte mer sant för det. Det är ju inte
            på det sättet, och det vet säkert
          </note>
          <note>
            Dan Ericsson också. Det förvånar mig att han så där ogenerat
            framför någonting sådant. Det är inte så, att vi har ändrat oss.
            Det är inte inriktningen som har förändrats. Däremot har vi ett
            högre anslag än vad vi hade i januari. Det beror framför allt
            på att vi behåller ett stöd till jordbruk, skogsbruk och lokal
            service i
          </note>
          <note>
            Norrlands inland. Detta är den stora skillnaden i regionalpolitiken
            i förhållande till hur den var i januari.
          </note>
          <note>
            Anf. 46 PATRIK NORINDER (m) replik
          </note>
          <note>
            Herr talman! I arbetsmarknadsministerns anförande fanns det mycket
            som jag kan instämma i. Det gäller den tillväxtorienterade delen
            och att stöden skall gå till de hårdast drabbade regionerna.
          </note>
          <note>
            Jag saknar dock några delar i anförandet, som jag gärna skulle
            vilja ha kommentarer till. Det gäller arbetsmarknadsministerns
            inställning till företagsstöden. I ett pressmeddelande från Företagarnas
            riksorganisation säger man att det är inte mer företagsstöd som
            medlemmarna efterfrågar. Företagare behöver inte fler bidrag utan
            i stället bra och stabila regler för att kunna bli fler, växa
            och nyanställa. Jag skulle gärna vilja ha en kommentar till detta.
          </note>
          <note>
            Sedan vill jag att arbetsmarknadsministern också kommenterar
            den kunskapsinsats som vi har föreslagit. Vad är arbetsmarknadsministerns
            inställning till den? I de utvecklingsplaner för Mål 6-området
            som
          </note>
          <note>
            Lars-Erik Eriksson har varit ansvarig för betonar man just den
            delen om kompetensutveckling och utbildningsutveckling. Detta
            är de viktigaste punkterna i många av programmen liksom även att
            forskning och utveckling är av grundläggande betydelse för ekonomisk
            tillväxt. Det är precis samma satsning som vi vill göra i regionalpolitiken.
            Jag vore tacksam för en kommentar från arbetsmarknadsministern
            vad gäller stödformerna och kunskapsinsatserna.
          </note>
          <note>
            Anf. 47 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag hör till dem som anser att man behöver se över
            företagsstödet, framför allt när vi nu går in i ett samhälle som
            har mer inslag av tjänsteföretag. Det behövs en annan typ av stöd
            till tjänsteföretag än det som det gamla varuproducerande företaget
            behöver.
          </note>
          <note>
            Min bild är inte densamma som Patrik Norinders när det gäller
            företagen. När jag möter företagen och deras organisationer i
            det område som berörs ser de företagsstödet som i sig väldigt
            värdefullt. Jag kan anföra mängder av pressuttalanden från handelskamrar
            och från Företagarnas riksorganisations länsavdelningar som säger
            att det naturligtvis är oerhört viktigt att man kan få ett företagsstöd
            som bidrar till att minska den merkostnad som man ändå har för
            en etablering i Norrlands inland. Jag har alltså en litet annan
            bild än vad Patrik Norinder ger uttryck för och vad Företagarnas
            riksorganisation på nationell nivå förmedlar. Jag tror inte att
            man alltid har stöd hos sina lokala aktörer.
          </note>
          <note>
            När det sedan gäller kunskap och satsning på kunskap känns detta
            oerhört angeläget, och det är också så som EU-programmen i huvudsak
            är utformade. Det jag kanske är litet förvånad över, Patrik Norinder,
            är moderaternas inställning till hur man skall se till att kunskapssatsningarna
            kommer ut till de hårdast utsatta regionerna. Den förra regeringen
            valde att lägga forskningspengar utanför parlamentets inflytande
            på dolda mörka stiftelser, där det inte ens fanns någon företrädare
            för de mer perifera regionerna. Man valde också att ändra styrningen
            av högskolorna på ett sådant sätt att inflytandet för att hävda
            de små och medelstora högskolornas självständighet och styrka
            i de perifera regionerna försvagades. Där ifrågasätter jag verkligen
            Patrik Norinder och moderaternas inställning till att via parlamentet
            styra mycket av kunskapssatsningen inom den högre utbildningen
            och forskningen till de hårdast utsatta regionerna. Det var inte
            på det sättet ni agerade medan ni hade regeringsmakten i det här
            landet. Ni försvårade för parlamentet att påverka utformningen
            av kunskapssatsningarna.
          </note>
          <note>
            Anf. 48 PATRIK NORINDER (m) replik
          </note>
          <note>
            Herr talman! Till det som arbetsmarknadsministern avslutade med
            kan jag säga att det är väl ingen utbildningsminister som har
            byggt ut de små och medelstora högskolorna så mycket som utbildningsminister
            Per Unckel gjorde under den förra regeringen. Efter valet fick
            de mindre högskolorna och universiteten mindre resurser. Vi kan
            bara konstatera att det är så.
          </note>
          <note>
            Vad gäller företagsstöden skulle jag vilja ha en kommentar av
            Anders Sundström om hans inställning till att avveckla vissa stödformer.
            Kan arbetsmarknadsministern tänka sig att avveckla vissa stödformer
            i regionalpolitiken?
          </note>
          <note>
            Arbetsmarknadsministern sade att han hade en annan bild än undertecknad.
            Men den bild som jag målade upp var inte min bild. Jag läste bara
            upp vad
          </note>
          <note>
            Företagarnas riksorganisation hade anfört, samma organisation
            som arbetsmarknadsministern hänvisade till. Företagarnas riksorganisation
            säger själv att företagarna inte behöver mer bidrag utan i stället
            bra och stabila regler. Socialdemokraterna har fört en politik
            som går precis tvärtemot. Företagsamhetens villkor har försämrats.
            Berit Andnors lovsång till de regionalpolitiska stöden går i rakt
            motsatt riktning till vad företagarna själva önskar.
          </note>
          <note>
            Anf. 49 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag tycker att det finns anledning att ta en debattvända
            om företagsstödet i Norrlands inland.
          </note>
          <note>
            Varför finns det ett särskilt företagsstöd till Norrlands inland?
            Jo, därför att där skall man bygga upp helt nya företag, och det
            måste man göra snabbare än vad som är den normala takten på grund
            av den mycket höga arbetslösheten.
          </note>
          <note>
            Stödet ges genom att man på olika sätt förstärker kapitalet och
            kunskapen som finns i företagen, kapitalet i form av byggnader,
            maskiner och rörelsekapital och kunskapen i form av mänskligt
            vetande. Sverige har, liksom alla andra länder som sysslar med
            aktiv regionalpolitik, använt sig av olika former av stöd till
            företagen för att snabba på en företagsutbyggnad.
          </note>
          <note>
            Skulle vi avskaffa företagsstödet i regionalpolitiken och bara
            använda oss av infrastruktursatsningar t.ex. på kunskapsområdet,
            skulle vi välja en väg som inget annat land som sysslar med aktiv
            regionalpolitik har valt. Det är väl självklart att större tillgång
            till kapital i form av maskiner, byggnader och rörelsekapital
            ger ökade möjligheter för företaget att snabbare bygga ut jämfört
            med om man inte hade haft tillgång till detta.
          </note>
          <note>
            Därför förvånar mig Patrik Norinders resonemang om att företagsstöd
            i sig som princip inte skulle snabba på utbyggnaden av företagen
            i Norrlands inland.
          </note>
          <note>
            Följer man den tankekedjan hela vägen innebär det faktiskt att
            det inte skulle ha någon betydelse hur mycket resurser företagen
            har för hur stor sysselsättning de kan skapa. Om så skulle vara
            fallet leds man in på tankar som hamnar någonstans i planekonomins
          </note>
          <note>
            Sovjetunionen.
          </note>
          <note>
            Det är ett rätt märkligt resonemang, att de ekonomiska incitamenten
            inte skulle ha betydelse för en snabbare utbyggnad av näringslivet
            i Norrlands inland. Vi har ett riktat företagstöd just till Norrlands
            inland därför att de ekonomiska incitamenten har betydelse.
          </note>
          <note>
            Jag trodde att detta var en teori som Patrik Norinder ansluter
            sig till, nämligen den kapitalistiska ideologin.
          </note>
          <note type="speaker">
            Anf. 50 ELVING ANDERSSON (c)
          </note>
          <note>
            Herr talman! Det decentraliserade samhälle som
          </note>
          <note>
            Centern arbetar för innebär att människorna, enskilt och i lokal
            samverkan, skall kunna utveckla sina livsvillkor vad avser arbete
            och produktion, service och omvårdnad, kultur- och fritidsmiljö
            och inte minst miljöfrågor, som i det här sammanhanget har en
            övergripande betydelse.
          </note>
          <note>
            "Hela Sverige skall leva" är ett väldigt populärt uttryck som
            många, både politiker och andra, gärna använder sig av. Men det
            gäller också att i gärningar visa att man menar allvar med ett
            sådant uttalande.
          </note>
          <note>
            Genom den regionalpolitiska proposition som lades fram av den
            förra regeringen och arbetsmarknadsminister Börje Hörnlund visade
            den dåvarande regeringen att man menade allvar med uttrycket "hela
          </note>
          <note>
            Sverige skall leva".
          </note>
          <note>
            Vi fick en offensiv regionalpolitik som tar till vara de lokala
            förutsättningarna för utveckling och tillväxt.
          </note>
          <note>
            Synen på regionalpolitiken ändrades till vad vi kallar ett underifrånperspektiv
            från att tidigare i stor utsträckning varit ett uppifrånperspektiv.
          </note>
          <note>
            Det är därför glädjande att konstatera att det nu föreliggande
            förslaget beträffande regionalpolitiken i alla väsentliga delar
            bygger på föregående års beslut.
          </note>
          <note>
            Grunderna för den regionalpolitik som då beslutades ligger fast.
            Det är också glädjande att det råder en mycket stor politisk enighet
            kring målen för regionalpolitiken.
          </note>
          <note>
            Som det tidigare har konstaterats här i debatten är det bara
            moderaterna som mäler sig ur den gemenskapen, och i sin reservation
            tar avstånd från målet att människor i olika delar av landet skall
            ha en likvärdig standard.
          </note>
          <note>
            Just den formuleringen har ju diskuterats en del tidigare i debatten,
            men jag tycker att det skulle vara på sin plats att moderaterna
            preciserar sig på den här punkten. Vad menar moderaterna egentligen
            med att man inte skall ha ett mål om en likvärdig standard?
          </note>
          <note>
            Vilka människor är det som enligt moderaterna skall ha en sämre
            standard? Är det de som bor på landsbygden? Är det de som bor
            inom stödområdet? Vilka människor är det som moderaterna åsyftar
            i sin reservation nr 1?
          </note>
          <note>
            Herr talman! Det är av mycket central betydelse att den ekonomiska
            tillväxt som nu sker i vårt land verkligen kommer alla regioner
            och landsändar till del. Det är först då som vi kan skapa regional
            balans som är till gagn för hela Sverige.
          </note>
          <note>
            I den regionalpolitiska debatten målas ibland upp motsättningar
            mellan landets olika delar. Storstäder ställs mot stödområden,
            stad ställs mot land och södra
          </note>
          <note>
            Sverige ställs mot norra Sverige. Det här är en bild som inte
            är sann. Det är motsättningar som är konstruerade och inte reella.
            Det som är bra för stödområdena är bra för storstäderna, och det
            som är bra för landsbygden är också bra för städerna.
          </note>
          <note>
            Regionalpolitisk obalans skapar problem på alla håll. Det skapar
            problem i form av underutnyttjade resurser i avfolkningsbygder
            och överhettnings-, miljö- och trängselproblem i inflyttningsorterna.
            Detta har vi upplevt väldigt tydligt på både 60- och 80-talet.
          </note>
          <note>
            Under senare år har vi inte haft några större folkomflyttningar
            i vårt land på grund av den lågkonjunktur som har varit, då det
            har varit brist på jobb överallt.
          </note>
          <note>
            Det är därför som det nu är så viktigt att den ekonomiska tillväxt
            som nu sker verkligen kommer hela landet till del, så att vi inte
            i den högkonjunktur som vi nu befinner oss i återigen tvingas
            uppleva en omfattande flyttlasspolitik.
          </note>
          <note>
            Den pågående utvecklingen rymmer både hot och nya möjligheter.
            Till hoten hör att konjunkturuppgången kan gå stora områden förbi.
            Förlorad produktionskapacitet är i många fall svår att återvinna.
            Näringslivets utveckling innebär att den ekonomiska tillväxten
            inte genererar nya jobb på samma sätt som under 70- och 80-talet.
            Dessutom kan inte den offentliga sektorn, som tidigare, bära upp
            en ny sysselsättning.
          </note>
          <note>
            Till möjligheterna hör utvecklingen av informationstekniken,
            den kraftiga utbyggnaden av de regionala högskolorna och utbildningssystemet
            i övrigt, den småföretagaranda som spirar runt om i landet samt
            det lokala engagemang för jobb, service och utveckling som manifesteras,
            inte minst i de många lokala utvecklingsgruppernas arbete.
          </note>
          <note>
            Det är kraften och viljan i politiken som avgör om det är hoten
            eller möjligheterna som kommer att dominera den regionala utvecklingen.
            För att möjligheterna skall dominera krävs ett aktivt och positivt
            samspel mellan lokal och central nivå.
          </note>
          <note>
            Trafikmöjligheterna på väg, järnväg, till sjöss och i luften
            måste vara goda i hela landet. Den nya informationstekniken ger
            tidigare oanade möjligheter att utveckla arbetsplatser utan geografisk
            bindning. Kvalificerad utbildning har de senaste åren byggts ut
            i landets olika delar.
          </note>
          <note>
            Med detta som grund kan nya företagsidéer och företag spira och
            växa. Småorterna och landsbygden kommer att ge ett bra bidrag
            till landets välfärdsutveckling, om hela Sverige får leva. Det
            är då som den moderna, livskraftiga landsbygden utvecklas.
          </note>
          <note>
            I den regionalpolitiska debatten används ofta begrepp som den
            stora respektive den lilla regionalpolitiken. Till den lilla regionalpolitiken
            hör framför allt det som vi behandlar i dag, alltså direkta regionalpolitiska
            insatser som företagsstöd, lokaliseringsstöd osv.
          </note>
          <note>
            Men den stora regionalpolitiken är ju den som har den avgörande
            betydelsen för utvecklingen och som avgörs inom andra politikområden
            som t.ex. näringspolitik, trafikpolitik, miljöpolitik, skattepolitik,
            utbildningspolitik osv. Därför är det oerhört väsentligt att det
            finns en regionalpolitisk grundsyn inom hela det politiska fältet,
            så att man inte inom andra politikområden fattar beslut som verkar
            i direkt motsatt riktning mot de mål som har lagts fast inom regionalpolitiken.
          </note>
          <note>
            Tyvärr finns det väldigt många exempel på beslut som fattas inom
            andra politikområden, vilka går stick i stäv med de uttalade regionalpolitiska
            målen. Det senaste beslutet som motverkar arbetet för regional
            balans är det som Hans Andersson tidigare nämnde,
          </note>
          <note>
            SLU:s beslut om att lägga ned skogsutbildningen i
          </note>
          <note>
            Garpenberg. Det är ett typiskt sådant exempel, där man inom andra
            politikområden fattar beslut som motverkar de mål som vi har lagt
            fast för regionalpolitiken.
          </note>
          <note>
            Jämfört med budgetpropositionen i januari och vad som där aviserades
            beträffande regionalpolitiken är den nu aktuella propositionen
            enligt mitt synsätt klart mycket bättre. De regionalpolitiska
            ambitionerna beträffande återflödet från EU:s strukturfonder har
            höjts, och den kraftiga minskningen av medel för regionalpolitiska
            insatser har uteblivit. Minskningen av resurser från Norrlandsfonden,
            som tidigare har aviserats, genomförs inte.
          </note>
          <note>
            Den regionalpolitiska propositionen är en del av den ekonomisk-politiska
            uppgörelse som har träffats mellan Centern och Socialdemokraterna
            under våren.
          </note>
          <note>
            Jag vill i detta sammanhang passa på att tacka för den lilla
            men ändock ros som Dan Ericsson tidigare så generöst delade ut
            till Centerpartiet för detta arbete.
          </note>
          <note>
            Andra delar i uppgörelsen som också är viktiga ur regionalpolitisk
            synpunkt är miljöstödet till jordbruket, ändrade regler för starthjälpen
            och kanske framför allt ett antal offensiva åtgärder för att skapa
            bättre förutsättningar för de små och medelstora företagen.
          </note>
          <note>
            En politisk uppgörelse mellan två eller flera partier blir naturligtvis
            en kompromiss. Därför ser naturligtvis inte förslagen till alla
            delar ut som vi från
          </note>
          <note>
            Centerns sida skulle ha velat, men detta är de politiska realiteterna.
            Vi tycker att förslagen som tagits fram i samverkan mellan våra
            partier i det stora hela har blivit bra, och vi ställer helt upp
            på förslagen.
          </note>
          <note>
            Därför, herr talman, yrkar jag bifall till hemställan i arbetsmarknadsutskottets
            betänkande beträffande regionalpolitiken.
          </note>
          <note>
            Anf. 51 PATRIK NORINDER (m) replik
          </note>
          <note>
            Herr talman! Elving Andersson tar åter upp vår inställning till
            målet om likvärdig standard. Jag försökte tidigare få en förklaring
            av Dan Ericsson och
          </note>
          <note>
            Berit Andnor till vad det innebär att hela landet skall ha likvärdig
            standard. Ingen har kunnat ge någon förklaring och ingen har ens
            berört frågan. Elving
          </note>
          <note>
            Andersson kanske då kan förklara för mig vad det innebär för
            någonting och hur det sedan skall utformas i praktisk politik.
          </note>
          <note>
            Vi har reagerat på att man använder ord som ibland inte kan användas
            i praktisk handling. Självfallet ställer vi upp på att regionalpolitiken
            skall utjämna skillnader som gäller klimat, avstånd och kunskapsutveckling.
            Men vårt land kan aldrig få en likvärdig standard. Det finns skillnader
            överallt. Självfallet finns det skillnader mellan stad och landsbygd.
            Jag har t.ex. svårt att föreställa mig att man i Annefors i
          </note>
          <note>
            Hälsingland skulle kunna ha ett operahus av samma standard som
            stockholmaren har eller att stockholmaren skall kunna ha den fantastiska
            natur och miljö som hälsingen har. Det är också standard i olika
            former, men det kanske finns andra begrepp som Elving Andersson
            lägger i ordet standard. Utskottet försökte ju komma ifrån detta
            genom att säga: Det skall inte alls vara likvärdig standard -
            så skall man inte läsa det -
          </note>
          <note>
            utan det betyder skillnader i landet. Vi har reagerat mot detta
            och tycker att man också skall kunna leva upp till det man säger
            och handla därefter.
          </note>
          <note>
            Men, Elving Andersson, förklara gärna för mig vad Centern lägger
            i begreppet likvärdig standard.
          </note>
          <note>
            Anf. 52 ELVING ANDERSSON (c) replik
          </note>
          <note>
            Herr talman! Jag vill passa på att påminna Patrik
          </note>
          <note>
            Norinder om att det var jag som ställde en fråga i mitt anförande.
            Jag skall gärna försöka att svara på Patrik
          </note>
          <note>
            Norinders frågor, men jag skulle uppskatta om den vänligheten
            besvarades genom att Patrik Norinder försökte svara på de frågor
            som jag har ställt om vad man egentligen menar med att ta avstånd
            från målet.
          </note>
          <note>
            Vad vi fick reda på är att vi inte kan ha operahus överallt.
            Det var vad Patrik Norinder sade, och det tror jag nog att vi
            allihop hade insett redan tidigare.
          </note>
          <note>
            Det är naturligtvis inte sådana saker som det handlar om.
          </note>
          <note>
            Vad det handlar om är naturligtvis, precis som här har sagts
            av flera talare som Patrik Nordinder har ställt dessa frågor till,
            att se till att skapa likvärdiga förutsättningar i landet så långt
            det över huvud taget är möjligt. Det gäller t.ex. tillgång till
            bra kommunikationer, att man kan upprätthålla flygtrafik på Norrlands
            inland - för några veckor sedan röstade Moderaterna för en sänkning
            av bidragen för att ett upprätthållande av flygtrafiken på Norrlands
            inland - vilket är ett sådant exempel där man inom andra politikområden
            skall medverka till att skapa förutsättningar.
          </note>
          <note>
            Det handlar om bra tillgång till post och telekommunikationer,
            kanske lika anslutningsavgifter till
          </note>
          <note>
            ISDN-nätet oavsett var man är lokaliserad i landet, tillgång
            till utbildning, satsning på de mindre och medelstora högskolorna
            - som moderaterna har motarbetat tidigare - osv. Det är det här
            som menas med att skapa likvärdiga förutsättningar, som kan ge
            en likvärdig standard över hela landet.
          </note>
          <note>
            Men vad menar egentligen moderaterna med sin reservation? Vilka
            områden och vilka människor i vårt land skall undantas från målet
            om en likvärdig standard?
          </note>
          <note>
            Anf. 53 PATRIK NORINDER (m) replik
          </note>
          <note>
            Herr talman! Elving Andersson frågade vad som
          </note>
          <note>
            "skall undantas från målet". Jag har flera gånger här i kammaren
            försökt förklara att vi anser att det är viktigt att ord och handling
            skall kunna följas åt. Det är en omöjlighet, enligt mitt sätt
            att se det, att leva upp till målet likvärdig standard. Det går
            inte att ha samma standard på alla områden i hela landet. Jag
            tror att
          </note>
          <note>
            Elving Andersson också inser det.
          </note>
          <note>
            Däremot skall vi försöka, som jag också sade att vi självfallet
            ställer upp för, göra vad vi kan för att överbrygga de geografiska
            avstånden och klimatfaktorerna och göra de utbildningsinsatser
            som behövs inom regionalpolitiken.
          </note>
          <note>
            Men det är en omöjlighet att leva upp till målet likvärdig standard
            över hela landet. Jag vet inte var
          </note>
          <note>
            Elving Andersson skall få pengar till det, om han vill ha samma
            flygförbindelser i Norrlands inland som i storstadsregionerna
            och om han vill ha kommunikationer överallt. Det är mycket svårt
            för mig att förstå hur det här skall gå till i praktisk politik.
          </note>
          <note>
            Anf. 54 ELVING ANDERSSON (c) replik
          </note>
          <note>
            Herr talman! Nu börjar Patrik Norinder svinga sig på retorikens
            högre höjder. Jag har definitivt inte pratat om att Gunnarn, Arvidsjaur
            och de andra flygplatserna skall ha samma utbud av flygtrafik
            som storstäderna. Men det har tidigare funnits ett anslag på
          </note>
          <note>
            15 miljoner kronor som ett bidrag för driften av de här kommunala
            flygplatserna, för att de skall kunna upprätthålla viss trafik.
            Moderaterna var för några veckor sedan här i riksdagen med om
            att avskaffa det anslaget. Det är ett exempel på att man inte
            medverkar till att skapa någon form av likvärdiga förutsättningar
            för att orter, regioner och företag skall kunna utvecklas på olika
            håll.
          </note>
          <note>
            Det måste väl ändå vara så, att om man inte ställer upp bakom
            målet om att ha en likvärdig standard över hela landet måste det
            innebära att man tycker att vi skall ha en orättvis och en ojämlik
            standard över landet. Det måste bli resultatet.
          </note>
          <note>
            Jag har inte, trots att jag har ställt flera frågor, fått något
            svar från företrädare för Moderaterna vad man egentligen menar
            med det här. Vilka orter, vilka regioner och vilka människor är
            det som inte skall omfattas av målet om en likvärdig standard?
            Jag beklagar att vi inte har fått något svar i den här debatten,
            men vi får kanske anledning att återkomma.
          </note>
          <note>
            Anf. 55 LENNART ROHDIN (fp) replik
          </note>
          <note>
            Herr talman! Jag har en fråga till Elving Andersson, men först
            vill jag göra en liten kommentar till ett uttryckssätt, även om
            det inte var Elving Andersson som använde det först. Jag tillhör
            dem som står bakom den breda samsynen i utskottsbetänkandet, men
            som företrädare för ett idéparti tycker jag att det är ganska
            stötande att gång på gång få höra att partier som utifrån åsiktsskillnader
            redogör för en annan åsikt, på något sätt mäler sig ur någon form
            av objektiv gemenskap. Man framställer sig själv som något slags
            objektiv politikens riktkarl. Jag tycker att det är litet stötande.
            Politiken handlar faktiskt om idé- och intresseskillnader.
          </note>
          <note>
            Då kommer jag till frågan, och den gäller naturligtvis en parlamentarisk
            utredning om regionalpolitiken. Centern har naturligtvis försäkrat
            sig om fullständiga möjligheter till insyn, förankring och påverkan.
            Det skulle ändå vara intressant att höra hur Elving Andersson
            och Centern ser på möjligheterna för oppositionen här i riksdagen
            att få full insyn i och påverka arbetet med den regionalpolitiska
            översynen.
          </note>
          <note>
            Anf. 56 ELVING ANDERSSON (c) replik
          </note>
          <note>
            Herr talman! Den här frågan var inte särskilt förvånande, eftersom
            Lennart Rohdin har ställt den till alla tidigare talare. Jag kan
            egentligen bara instämma i vad de tidigare talarna har sagt, bl.a.
            Berit Andnor.
          </note>
          <note>
            Vi är från Centerns sida alltid mycket angelägna om att skapa
            parlamentarisk förankring, och vi har ingen annan uppfattning
            i den här frågan. När det drar ihop sig, efter att kartläggning
            och utvärdering har gjorts och man skall ta nya tag och eventuellt
            föreslå nya riktlinjer och nya typer av stöd för regionalpolitiken,
            utgår vi från att det sker på ett sådant sätt att det blir en
            så bred parlamentarisk förankring som det är möjligt att åstadkomma,
            dvs. att alla partier kommer att vara inblandade i den diskussionen
            på ett eller annat sätt.
          </note>
          <note>
            Anf. 57 LENNART ROHDIN (fp) replik
          </note>
          <note>
            Herr talman! Jag nöjer mig med att notera att Elving Andersson
            som företrädare för Centerpartiet som vanligt instämmer med föregående
            socialdemokratiske talare.
          </note>
          <note>
            Anf. 58 ELVING ANDERSSON (c) replik
          </note>
          <note>
            Herr talman! Eftersom vi har en likartad uppfattning i den här
            frågan är det ganska självklart att jag inte förlänger kammarens
            debattid med onödigt tjafs utan i stället kort konstaterar att
            jag kan instämma med föregående talare.
          </note>
          <note>
            Anf. 59 DAN ERICSSON (kds) replik
          </note>
          <note>
            Herr talman! Jag delar gärna ut rosor när man drar politiken
            åt rätt håll. Det kommer jag att fortsätta att göra.
          </note>
          <note>
            Men det var en väldigt stor skillnad mellan vad
          </note>
          <note>
            Elving Andersson sade i sitt anförande och vad arbetsmarknadsministern
            sade i sitt anförande när det gäller synen på förändringen av
            regionalpolitiken mellan januari och april. Det var väldigt tydligt,
            när
          </note>
          <note>
            Elving Andersson sade att det hade skett en avgörande förändring
            av politiken. Jag skulle egentligen bara vilja ha en bekräftelse
            från Elving Andersson, som ju har haft en god insyn i det här
            arbetet, på att det har blivit en avsevärd förändring såväl vad
            gäller inriktningen på regionalpolitiken som vad gäller anslagsnivån.
          </note>
          <note>
            Jag har också en enkel fråga till Elving Andersson.
          </note>
          <note>
            Jag skall inte bråka alltför mycket om detta, men i fråga om
            att återföra resurser till vattenkraftsproducerande län - som
            vi har varit överens om rätt lång tid -
          </note>
          <note>
            släppte Centerpartiet stödet för reservationen. Jag vet inte
            varför man gjorde det: Är det av en sorts välvilja mot Socialdemokraterna
            som man börjar släppa angelägna krav? Jag vet inte om det är en
            framgångsrik förhandlingstaktik.
          </note>
          <note>
            Anf. 60 ELVING ANDERSSON (c) replik
          </note>
          <note>
            Herr talman! På vilket sätt som målen och resurserna till regionalpolitiken
            har förändrats mellan januari och april får var och en dra slutsatser
            om, genom att jämföra de skrivningar och texter som finns dels
            i budgetpropositionen, dels i det här föreliggande aktstycket.
          </note>
          <note>
            När det gäller återförande av resurser från vattenkraftsproduktionen
            till de producerande regionerna, har vi från Centerns sida inte
            ändrat uppfattning i den frågan. Det framgår av ett särskilt yttrande
            som jag har bifogat till utskottets betänkande. Det är bara så,
            som jag sade i mitt huvudanförande, att när man träffar en politisk
            uppgörelse mellan olika partier får man inte igenom allt som man
            vill ha; det är politikens villkor. Jag tror att Dan Ericsson
            också vet det. Det här är ett område som vi inte har lyckats med
            från
          </note>
          <note>
            Centerns sida, men det innebär inte att vi har gett upp våra
            tankar eller gett avkall på dem. När lämpliga fora erbjuds avser
            vi att återkomma i det här avseendet.
          </note>
          <note type="speaker">
            Anf. 61 CHRISTEL ANDERBERG (m)
          </note>
          <note>
            Herr talman! I fredags fick jag ett brev från företagarna i Malungs
            kommun. De framhåller att företagsamheten i Malung vill bidra
            till att ta Sverige ur krisen.
          </note>
          <note>
            Näringslivet där bygger framför allt på turismen.
          </note>
          <note>
            Sälenfjällen har i dag en marknadsandel på 33 % av vinterturismen
            i vårt land, men även under sommaren är turismen betydande. Vidare
            finns i kommunen en lång småföretagartradition, med skinnhanteringens
            gamla traditioner, som lagt grunden för Malungs i dag mer än 600
            småföretag i olika branscher.
          </note>
          <note>
            Enligt en artikel i Dagens Industri den 12 maj i år hamnade Malung
            på andra plats, näst efter Stockholm, bland de regioner som genererar
            mest inkomster till staten. Men företagarna i Malung är synnerligen
            bekymrade över att staten alltmer missköter uppgiften att svara
            för en väl fungerande infrastruktur.
          </note>
          <note>
            Vägarna i kommunen är så dåliga att turisterna börjar tröttna
            på att få sina bilar sönderkörda och därför söker sig till andra
            alternativ. Industrin börjar få sin existens hotad på grund av
            att transportskadorna på godset leder till allt högre kassation.
          </note>
          <note>
            Brevet från företagarna slutar med följande ord:
          </note>
          <note>
            "Vi företagare i Malungs kommun har bestämt oss för att våga,
            växa och vinna i en global konkurrens och tänker inte finna oss
            i att brister i infrastrukturen, i form av undermåliga vägar,
            skall lägga hinder för denna vår strävan att flytta fram positionerna."
          </note>
          <note>
            Märk väl - det är inte några bidrag som företagarna i Malung
            begär. De har endast det högst motiverade kravet att staten sköter
            det som bara staten kan och måste göra, nämligen tillhandahålla
            en god infrastruktur, bl.a. i form av vägar och kommunikationer.
          </note>
          <note>
            Vi moderater stöder företagarnas krav, såsom framgår av vår reservation
            nr 6 till betänkandet.
          </note>
          <note>
            Företagarna skall inte behöva finna sig i att brister i infrastrukturen
            håller på att sätta krokben för näringslivet. Vi anser att regionalpolitiken
            bör ha som mål att främja regionernas egen växtkraft. Sådana långsiktiga
            infrastruktursatsningar är av avgörande betydelse för att glesbygden
            skall kunna leva vidare och utvecklas. Det är tragiskt att Socialdemokraterna
            i stället duttar ut miljarder i diverse selektiva företagsstöd,
            om vilka vi numera vet att de i bästa fall är ineffektiva men
            alltför ofta är direkt skadliga, bl.a. genom den rubbning av konkurrensen
            som de medför.
          </note>
          <note>
            Av samma eller t.o.m. större betydelse än den fysiska infrastrukturen
            är utbildning och forskning,
          </note>
          <note>
            Sveriges intellektuella infrastruktur. Eftersätts denna blir
            skadorna allvarliga, långsiktiga och svåra att reparera.
          </note>
          <note>
            Om norra Dalarna drabbats av regeringens försummelser när det
            gäller vägunderhållet så har de södra länsdelarna drabbats av
            den socialdemokratiska reträtten vad gäller forskning och utbildning.
            Jag tänker på beslutet att lägga ett besparingskrav på 104
          </note>
          <note>
            miljoner på SLU, vilket föranlett styrelsen för SLU att besluta
            om nedläggning av Skogshögskolan i Garpenberg.
          </note>
          <note>
            Etableringen i Garpenberg var resultatet av en regionalpolitisk
            satsning för 25 år sedan - en mycket framgångsrik sådan. Ett internationellt
            utvärderingsteam visade 1992 att Garpenberg hävdar sig mycket
            väl i fråga om vetenskaplighet. Skogshögskolan i
          </note>
          <note>
            Garpenberg har kommit att få en oerhört stor betydelse för den
            skogliga utbildningen och forskningen, för att höja utbildningsnivån
            i Dalarna och bilda ett blomstrande kunskapscentrum i samverkan
            med Högskolan i Falun/Borlänge samt för att skapa arbetstillfällen.
            Detta är precis en sådan form av infrastrukturinvestering i kunskapsuppbyggnad
            som vi moderater helhjärtat stöder.
          </note>
          <note>
            Det klingar falskt när regeringen i propositionen framhåller
            att resurserna skall inriktas mot de mest utsatta områdena. När
            det gäller Garpenberg innebär politiken att verksamheten lokaliseras
            från utsatta kommuner som Hedemora och Avesta till överhettade
            områden som Lund, Uppsala och Umeå.
          </note>
          <note>
            Den regionalpolitiska konsekvensanalysen bakom beslutet lyser
            med sin frånvaro. Berit Andnor talade med malm i stämman om Socialdemokraternas
            omsorger om forskning och utbildning även utanför universitetsstäderna.
            Nå - upp till bevis!
          </note>
          <note>
            Jag kräver att regeringen gör omprioriteringar inom regionalpolitiken
            så att den skogsvetenskapliga fakultetens lokalisering i Garpenberg
            får leva vidare.
          </note>
          <note>
            Nedläggningsbeslutet berör 140 människor. Har man en gång beslutat
            sig för en regionalpolitisk satsning av detta slag har man faktiskt
            tagit på sig ett långsiktigt ansvar, både för verksamheten och
            för de anställda.
          </note>
          <note>
            Dalfolket kräver att regeringen nu tar det ansvaret i stället
            för att dutta ut 450 miljoner i nya lokaliseringsstöd av tvivelaktigt
            värde.
          </note>
          <note>
            Inte heller när det gäller regionalpolitiska aspekter på kvinnors
            arbetsmarknad förstår Socialdemokraterna vikten av långsiktigt
            hållbara strukturella åtgärder.
          </note>
          <note>
            Regeringen framhåller att det råder kvinnounderskott i glesbygden
            och att kvinnoflykten inte har gått att stoppa. Trots denna insikt
            saknas i propositionen alla ansatser till nytänkande. Socialdemokraterna
            fortsätter att tala om olika stödåtgärder och tror att länsstyrelserna
            skall kunna lösa problemen inom ramen för regional projektverksamhet.
            Det går emellertid inte att kompensera en felaktig skatte- och
            näringspolitik och brist på sunda företagsbetingelser genom allehanda
            projekt.
          </note>
          <note>
            I nuvarande samhällsekonomiska läge har det blivit alltmer uppenbart
            att kvinnornas arbetsmarknad är sårbar. Regeringen räknar själv
            med att antalet anställda inom dessa sektorer kommer att minska
            med
          </note>
          <note>
            100 000 personer under de närmaste åren. Detta blir särskilt
            kännbart i glesbygd, där några alternativ att tala om inte finns
            för närvarande.
          </note>
          <note>
            Vi anser att de offentliga monopolen måste brytas upp så att
            kvinnor i lika hög grad som män kan finna alternativa arbetsgivare.
            Kvinnors arbetsmarknad skall avregleras så att den faktiskt blir
            det som ligger i ordet marknad.
          </note>
          <note>
            I vår kommittémotion A816 har vi närmare utvecklat betydelsen
            av att snarast göra det skattemässigt möjligt för en privat tjänstesektor
            att växa fram.
          </note>
          <note>
            Vi påvisar där hur en privat marknad för hemtjänster snabbt skulle
            kunna ge upphov till många nya arbetstillfällen med en betydande
            potential för kvinnligt egenföretagande inom sektorerna vård och
            hemtjänster.
          </note>
          <note>
            För många kvinnor i glesbygden utgör turismen och närliggande
            servicenäringar andra branscher med goda möjligheter till tillväxt,
            sysselsättning och småföretagsamhet. Att utveckla kvinnornas kunskaper
            och ta till vara deras engagemang inom dessa sektorer är några
            av de åtgärder som krävs, bl.a. för att möta neddragningen inom
            den offentliga sektorn.
          </note>
          <note>
            Herr talman! Jag står bakom samtliga moderata reservationer till
            betänkandet, men för att spara kammarens tid nöjer jag mig med
            samma yrkande som det min kollega Patrik Norinder har framfört.
          </note>
          <note>
            Anf. 62 ELVING ANDERSSON (c) replik
          </note>
          <note>
            Herr talman! Jag instämmer i väldigt mycket som
          </note>
          <note>
            Christel Anderberg sade om infrastrukturens betydelse, t.ex.
            hur viktigt det är med bra vägar för den lokala industrins behov.
            Det är då bara att beklaga att
          </note>
          <note>
            Christel Anderberg inte berättat om den här moderata inställningen
            för sina partivänner i trafikutskottet så att dessa hade kunnat
            ställa upp för att skapa ökade resurser för det glesa vägnätet.
            I så fall hade vi kanske kunnat lösa en del av de här problemen
            för företagarna i Malung.
          </note>
          <note>
            Anf. 63 HANS ANDERSSON (v) replik
          </note>
          <note>
            Herr talman! I mitt huvudanförande pekade jag på bil. 5 till
            Långtidsutredningen, där NUTEK har gått igenom hur resurserna
            har fördelats under de senaste åren. Utvecklingen under den borgerliga
            perioden under 1990-talet har varit allt mindre resurser till
            stödområden och alltmer resurser till storstäder och universitetsstäder.
            Kvinnornas arbetslöshet rakade i höjden, precis som männens, under
            den borgerliga tiden. Arbetslösheten var hög. Ni lade fram förslag
            på mycket drastiska neddragningar, som gick mycket längre än vad
            regeringen nu har föreslagit, det som nu sägs skulle föranleda
            högre kvinnoarbetslöshet på den offentliga sidan.
          </note>
          <note>
            Det ges inget stöd till kompetensutveckling, utan tvärtom en
            neddragning av arbetsmarknadspolitik, som skulle kunna bidra till
            att förbättra situationen för kvinnor.
          </note>
          <note>
            När det gäller infrastruktur i termer av mindre vägar i Malung
            är jag helt överens med Christel Anderberg. Om vi hade byggt litet
            färre motorvägar och jätteprojekt och mera satsat på underhåll,
            som Vänsterpartiet föreslagit, skulle turisterna och Malungs befolkning
            och företag har vägar att transportera både människor och produkter
            på utan att de skakar sönder.
          </note>
          <note>
            När det gäller SLU delar jag uppfattningen. Det framgick av vad
            jag sade tidigare. Tyvärr handlar det om ett statligt myndighetsbeslut
            - i detta fall inom
          </note>
          <note>
            SLU - som gravt åsidosätter både regionala intressen och intresset
            att utveckla forskning och utbildningsverksamhet med anknytning
            till skogsråvaran.
          </note>
          <note type="speaker">
            Anf. 64 CHRISTEL ANDERBERG (m)
          </note>
          <note>
            replik
          </note>
          <note>
            Herr talman! Det är roligt, Hans Andersson, att vi åtminstone
            kan vara överens om det orimliga i beslutet att lägga ner verksamheten
            vid Skogshögskolan i
          </note>
          <note>
            Garpenberg. Detta är ett beslut som har tillkommit nu, och det
            motsatte vi moderater oss när betänkandet i fråga diskuterades.
          </note>
          <note>
            Hans Andersson vet likaväl som jag att arbetslösheten började
            raka i höjden redan 1989. Det var då alla kurvor började peka
            fel. Att arbetslösheten sedan fortsatte att öka under några år
            var resultatet av den politik som hade förts under 1980-talet.
          </note>
          <note>
            Hans Andersson efterlyser kompetensutveckling för de kvinnor
            som nu kommer att friställas inom den offentliga sektorn. Frågan
            är bara inom vilket kompetensområde utvecklingen skall ske.
          </note>
          <note>
            Den offentliga sektorn kommer nämligen aldrig någonsin mera att
            bli vad den har varit. Den kommer aldrig mera att kunna expandera
            såsom den gjorde på
          </note>
          <note>
            70- och 80-talet och svälja allt större andel av arbetskraften.
            Därför har vi motsatt oss kompetensutveckling inom sådana områden
            som är under avveckling.
          </note>
          <note>
            Något annat vore bara att lura kvinnorna att satsa tid och kraft
            på fel saker.
          </note>
          <note>
            Anf. 65 HANS ANDERSSON (v) replik
          </note>
          <note>
            Herr talman! Jag måste upplysa herr talman om att det inte alls
            är som Christel Anderberg säger. Jag har inte förespråkat att
            vi skall utbilda kvinnor till den offentliga sektorn. Jag har
            sagt att det är ett av de områden från vilket en mängd kvinnor
            ställs fria precis som från kontorsadministrationen och handeln.
          </note>
          <note>
            Moderata samlingspartiet stöder inget program till stöd för dessa
            100 000 och fler kvinnor.
          </note>
          <note>
            När det gäller nya jobb skall det förekomma inom tjänstesektorn.
            Vi har föreslagit sänkningar av beskattningen. Vi värnar faktiskt
            om välfärden. I dag skapas välfärden, särskilt i glesbygden, inom
            kommunernas regi. Det finns utomordentligt stora behov som vi
            har anledning att täcka med hög kvalitet när det gäller åldringsvård,
            sjukvård och omsorg om barnen -
          </note>
          <note>
            inte minst i glesbygden. Det borde vara ett intresse -
          </note>
          <note>
            t.o.m. för Christel Anderberg.
          </note>
          <note type="speaker">
            Anf. 66 CHRISTEL ANDERBERG (m)
          </note>
          <note>
            replik
          </note>
          <note>
            Herr talman! Det problem som svenska kvinnor har, Hans Andersson,
            har det socialistiska samhället skapat. Det gäller nämligen ett
            extremt beroende av den offentliga sektorn. Det är oförskämt mot
            dessa kvinnor att säga att de saknar kompetens. Tvärtom är de
            utomordentligt kompetenta. Men den svenska ekonomin klarar inte
            längre av att finansiera deras tjänster på det sätt som har skett
            under tidigare decennier.
          </note>
          <note>
            Uppgiften blir alltså att hitta nya former för att organisera
            och finansiera deras arbete. Allt talar för att behovet av den
            här typen av omsorgstjänster kommer att öka i framtiden. Om dessa
            kvinnor bara slipper sitt extrema beroende av den offentliga sektorn
            och om det skapas alternativa arbetsmarknader och arbetsgivare
            även för kvinnor, är jag övertygad om att kvinnorna kommer att
            klara sin försörjning utan att behöva några speciella stödåtgärder.
          </note>
          <note type="speaker">
            Anf. 67 KRISTINA ZAKRISSON (s)
          </note>
          <note>
            Herr talman! Målet i den här regionalpolitiska propositionen
            är högt ställt - valfrihet så att vi kan bo och arbeta var vi
            vill i Sverige. Det är dock ett mål som går att uppfylla - om
            alla samhällssektorer tar sitt ansvar.
          </note>
          <note>
            Ett av de områden som är mycket viktigt för oss som bor i Norrlands
            inland är kommunikationerna.
          </note>
          <note>
            Det har nämnts här vid några tillfällen. Just flyget är mycket
            viktigt för oss.
          </note>
          <note>
            Tidigare, före avregleringen, när vi skulle locka företagare
            att etablera sig i norr kunde vi säga att vi hade goda kommunikationer,
            bland andra fördelar.
          </note>
          <note>
            Det kan vi inte längre - inte utan att förvränga sanningen. Efter
            avregleringen har priserna blivit högre och turerna färre. Flyget
            är oerhört viktigt för att vi skall kunna göra Sverige rundare.
          </note>
          <note>
            Berit Andnor påpekade att vi skall göra en kartläggning och analys
            av avregleringar, bolagiseringar och privatiseringar och vilka
            konsekvenser de har fått regionalpolitiskt. Det tycker jag är
            bra och helt nödvändigt.
          </note>
          <note>
            Berit Andnor lyfte också fram några exempel på företag som har
            lyckats bra tack vare regionalpolitiskt stöd. Det finns även andra
            sätt att skapa arbetstillfällen i glesbygd. Riksdagen har vid
            otaliga tillfällen påpekat, precis som arbetsmarknadsutskottet,
            att man i möjligaste mån skall försöka utlokalisera verksamhet
            från storstäderna till glesbygden. Jag upplever inte att man har
            uppfyllt det här målet.
          </note>
          <note>
            Vi har t.ex. nyligen inrättat en del myndigheter, bl.a. Folkhälsoinstitutet,
            som förlades till Stockholm.
          </note>
          <note>
            Ändå fanns det motioner om att man borde se på lokaliseringen
            regionalpolitiskt. Socialutskottet pekade på vikten av att se
            på det regionalpolitiskt. Beslut blev att institutet förlades
            till Stockholm.
          </note>
          <note>
            Jag hoppas att man vid nya etableringar verkligen tar till sig
            riksdagens påpekande och förlägger verksamheten utanför storstäderna.
            Det skulle gå mycket bra. Det finns fler exempel än Folkhälsoinstitutet.
          </note>
          <note>
            Det finns också en del goda exempel på utlokaliseringar. I Kiruna
            har vi fått Radiotjänst och Posten
          </note>
          <note>
            Frimärken. Det är till största delen kvinnor som har fått arbete
            på de här företagen. Det är mycket lyckade lokaliseringar.
          </note>
          <note>
            Ett annat exempel är att driften av personregistret för folkbokföringen
            förlades till Kiruna 1989 med hjälp av lokaliseringsstöd. Det
            är också en bra verksamhet och en lyckad satsning.
          </note>
          <note>
            Den här verksamheten kommer att förändras något. Riksdagen har
            nyss fattat beslut om att man skall införa ett nytt register.
            Då hoppas jag att man använder lokaliseringspengarna på ett vettigt
            sätt och förlägger även det nya registret till samma företag.
            Det finns nu kompetens och maskinutrustning tack vare lokaliseringsstödet
            så att man kan sköta även de nya uppgifterna.
          </note>
          <note>
            Vi måste försöka komma ihåg att om vi skall uppfylla målet, måste
            vi i alla sammanhang påpeka vikten av att förlägga verksamhet
            utanför storstäderna.
          </note>
          <note>
            Herr talman! Jag är övertygad om att om alla goda krafter samverkar,
            kan vi uppnå det högt ställda målet. Som Anders Sundström sade
            är det viktigt och ekonomiskt vettigt för hela landet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            4 § Enhetlig räntesättning och finansiering av statliga bostadslån
            m.m.
          </note>
          <note>
            Föredrogs
          </note>
          <note>
            Bostadsutskottets betänkande 1994/95:BoU20
          </note>
          <note>
            Enhetlig räntesättning och finansiering av statliga bostadslån
            m.m. (prop. 1994/95:219)
          </note>
          <note type="speaker">
            Anf. 68 KNUT BILLING (m)
          </note>
          <note>
            Herr talman! Den proposition som vi nu skall behandla utgör en
            bekräftelse på att problem har uppstått inom bostadslångivningen
            när staten genom olika politiska åtgärder, subventioner och regleringar,
            har ingripit i ekonomins funktionssätt.
          </note>
          <note>
            Den understryker också att den bästa lösningen för en kostnadseffektiv
            och långsiktigt hållbar bostadslångivning är att man får rent
            marknadsmässiga villkor för denna och att man för en ekonomisk
            politik som håller nere räntenivån.
          </note>
          <note>
            Vi är överens om att det är nödvändigt att omstrukturera de statliga
            bostadslånen. Det är en förutsättning för en framtida privatisering
            av SBAB. Vår invändning riktar sig mot den undermånliga beredningen
            av ärendet i regeringskansliet.
          </note>
          <note>
            Förslaget innebär ju att civilrättsliga avtal ersätts av bestämmelser
            i lag, vilket vi anser vara principiellt mycket betänkligt.
          </note>
          <note>
            Något remissförfarande har inte föregått lagrådsremissen, och
            vi kan inte tillstyrka förslaget som nu föreligger utan ett remissförfarande
            och en djupare konsekvensanalys.
          </note>
          <note>
            Förslaget måste också innehålla regler som garanterar varje enskild
            låntagare ett skydd mot de negativa konsekvenser som kan uppstå.
          </note>
          <note>
            Herr talman! Jag skall fatta mig kort, så även om jag står bakom
            bägge reservationerna till detta betänkandet, nöjer jag mig för
            tids vinnande med vad jag här har framfört och yrkar bifall till
            reservation nr 1.
          </note>
          <note type="speaker">
            Anf. 69 LENNART NILSSON (s)
          </note>
          <note>
            Herr talman! Låt mig börja med att rikta mig till
          </note>
          <note>
            Knut Billing. Det är märkligt, att oavsett vad moderaternas reservationer
            handlar om är det alltid staten som det är problem med och staten
            som är den stora boven. När man då försöker åstadkomma något som
            bidrar till marknadsmässiga villkor, blir det invändningar från
            moderaterna.
          </note>
          <note>
            Jag kan i viss mån instämma i kritiken som handlar om remissverksamheten.
            Vi har tidigare i utskottet beslutat att remittera olika förslag
            mot bakgrund av att vi har haft tid för det.
          </note>
          <note>
            Nu gäller det en omstrukturering av statens bostadsfinansieringsaktiebolag
            för att få ett bättre och mer bärkraftigt företag samtidigt som
            statens upplåningsbehov minskas med åtskilliga miljarder, eftersom
            de särskilda lånen förs över till det speciella bolag som man
            skall bilda.
          </note>
          <note>
            Det är bara att konstatera att detta är bra, både för staten
            och för SBAB, som därmed också kan stärka sin ställning som en,
            vill jag påstå, bra part på denna marknad.
          </note>
          <note>
            Moderaterna talar om statens företag. Jag vill hävda att SBAB
            har skötts på ett alldeles utmärkt, proffsigt sätt i bostadssektorn,
            och de åtgärder som regeringen nu föreslår kommer att innebära
            att SBAB:s roll stärks ytterligare. SBAB kommer att bli ett föredömligt
            exempel i en situation där man vill ha konkurrens.
          </note>
          <note>
            Moderaternas inställning är ju att man skall sälja
          </note>
          <note>
            SBAB, så att andra, privata intressen skall kunna få ett starkare
            monopol. Vi kan naturligtvis också pröva saker i olika sammanhang
            men inte av ideologiska skäl.
          </note>
          <note>
            Därför hävdar vi att eventuella planer på privatisering är onödiga.
            När SBAB får den här nya rollen kan man fungera som en bra part
            på marknaden och också spela en roll när det gäller utlåning av
            pengar till bostadssektorn.
          </note>
          <note>
            Det gäller nu att klara av detta. Även om det kan hända att en
            och annan av de enskilda låntagarna får betala ränteskillnaden,
            innebär förslaget att de har tid att resonera med SBAB. SBAB kommer
            att föregå med gott exempel när det gäller att lägga om dessa
            lån.
          </note>
          <note>
            Jag ser alltså inga större problem i detta sammanhang, och problemen
            som kan uppstå beror inte på något som staten - eller socialdemokratin,
            som Knut
          </note>
          <note>
            Billing säger - har gjort. Varje gång som staten eventuellt har
            gjort något dåligt har det alltid varit socialdemokraternas fel
            enligt Knut Billing. Men han har aldrig haft några synpunkter
            på den politik som moderaterna har fört.
          </note>
          <note>
            Men jag vill påstå att den politiken är en av orsakerna till
            en del av kreditförlusterna, eftersom man förändrade spelreglerna
            för räntesättning, drog in räntesubventionerna osv, vilket i sin
            tur har lett till problem för vissa bostadsintressenter och även
            för exempelvis SBAB.
          </note>
          <note>
            SBAB är ju inte unikt i förhållande till Spintab,
          </note>
          <note>
            Stadshypotek och de andra instituten. Skulle Knut
          </note>
          <note>
            Billing och de andra moderaterna vilja att staten gav en garanti
            till alla enskilda låntagare, även inom dessa institut, som riskerar
            att få betala någon ränteskillnad?
          </note>
          <note>
            Det blir ju fallet om lånen inte ligger i statsbudgeten.
          </note>
          <note>
            Min bedömning är att inga större bekymmer kommer att uppstå.
            Kanske kan man hävda att förslaget borde ha remissbehandlats,
            och om propositionen hade kommit i januari hade vi kunnat se till
            det. Men vår, och även Lagrådets, bedömning är att det inte finns
            några invändningar.
          </note>
          <note>
            Det handlar ju nämligen om att se till dels att man klarar av
            SBAB:s framtida roll, dels att det finns tid att under hösten
            diskutera olika villkor med låntagarna. Därmed har man löst problemet.
          </note>
          <note>
            Herr talman! Jag yrkar bifall till utskottets hemställan.
          </note>
          <note>
            Anf. 70 KNUT BILLING (m) replik
          </note>
          <note>
            Herr talman! Jag har litet svårt att förstå hur man kan beklaga
            att ärendet inte har remissbehandlats och i samma andetag säga
            att inga invändningar har rests i ärendet. Hur kan man ha några
            invändningar om ärendet inte har remissbehandlats? Invändningar
            mot ett förslag kan man väl ha först när man har fått möjlighet
            att yttra sig?
          </note>
          <note>
            Därför är det argumentet inte hållbart, Lennart
          </note>
          <note>
            Nilsson! En brist på remiss är en allvarlig brist, och vi vet
            nu inte riktigt vad detta förslag kan komma att innebära.
          </note>
          <note>
            Det är bra att Lennart Nilsson och jag är överens om att det
            är en brist, men det hade varit bättre om vi hade varit överens
            om hur ärendet skulle ha handlagts för att man skulle ha kunnat
            eliminera problemet.
          </note>
          <note>
            Villkoren på bostadslånemarknaden skall vara marknadsmässiga.
            Om marknaden godtar dessa villkor finns inget problem. Problemet
            uppstår först i det ögonblick ett statligt företag får favörer
            som bekostas av skattebetalarna.
          </note>
          <note>
            Anf. 71 LENNART NILSSON (s) replik
          </note>
          <note>
            Herr talman! Skillnaden mellan mig och Knut Billing är att han
            i varje situation utgår från att staten skall betala till förmån
            för den enskilde.
          </note>
          <note>
            Det är bara att konstatera att SBAB har förlorat omkring 200
            miljoner kronor, eftersom man inte har kunnat ta ut ränteersättning
            vid inlösen av lån.
          </note>
          <note>
            Vad är det för skillnad på skattebetalare och skattebetalare,
            Knut Billing? Dessa pengar som på ett eller annat sätt måste skjutas
            till statens företag får även Knut Billing och jag vara med och
            betala. Gör man ingenting åt detta riskerar vi att få betala ännu
            mycket mer. Jag förstår inte logiken i Knut Billings resonemang.
            Om det är fel på staten i det ena sammanhanget så är det väl så
            också i det andra?
          </note>
          <note>
            Anf. 72 KNUT BILLING (m) replik
          </note>
          <note>
            Herr talman! Som framgår av reservationen, som
          </note>
          <note>
            Lennart Nilsson inte kan vara okunnig om, har vi klagat på bristen
            på remissbehandling. När ärendet hade varit hos Lagrådet borde
            det ha remissbehandlats. Det är en naturlig ordning.
          </note>
          <note>
            Lennart Nilsson har erkänt att det hade varit bättre, och han
            beklagar att så inte har skett. Då är vi alltså överens i sakfrågan.
          </note>
          <note>
            Vad som återstår är att man kunde dra konsekvenser av att ärendet
            inte har remissbehandlats. Lennart
          </note>
          <note>
            Nilsson nöjer sig med att säga: Vi hade inte tid.
          </note>
          <note>
            Det räcker inte.
          </note>
          <note>
            Anf. 73 LENNART NILSSON (s) replik
          </note>
          <note>
            Herr talman! I motsats till Knut Billing tillhör jag dem som
            ibland erkänner att jag tycker att gången borde ha varit annorlunda,
            och att man alltså borde ha remissbehandlat. Men med utgångspunkt
            från de synpunkter vi har fått in till utskottet, med de garantier
            som ändå finns i att man kommer att bedriva en bred informationsverksamhet
            från SBAB:s sida, så anser jag att fördelarna överväger med att
            behandla saken nu i stället för att skjuta det till hösten. Det
            innebär att man får det här halvåret på sig att klara ut de här
            olika sakerna.
          </note>
          <note>
            Det är naturligtvis inte enbart det här med remissförfarandet
            som vi är oense om. Låt mig bara konstatera att Knut Billing och
            hans parti vill sälja ut den här verksamheten av ideologiska skäl.
            Det är en väldigt stor skillnad, i varje fall i det utskottsbetänkande
            som vi här har att diskutera.
          </note>
          <note type="speaker">
            Anf. 74 KNUT BILLING (m)
          </note>
          <note>
            Herr talman! Det är riktigt att det i betänkandet även finns
            en reservation till ett tidigare framfört krav som återupprepats
            i detta ärende, nämligen att sälja
          </note>
          <note>
            SBAB. Det kravet står självfallet fast. Jag har inte uppehållit
            mig särskilt mycket vid den diskussionen.
          </note>
          <note>
            Den debatten har vi ju fört vid ett flertal tillfällen.
          </note>
          <note>
            Den återkommer säkert eftersom socialdemokraterna egentligen
            inte har något annat argument att framföra än att eftersom det
            är moderaterna som föreslår att
          </note>
          <note>
            SBAB bör säljas bör detta yrkande avslås.
          </note>
          <note>
            Så länge Lennart Nilsson har det yrkandet kommer vi säkert tillbaka.
            Men jag tyckte det var onödigt att upprepa den debatten nu. Låt
            oss ta den vid ett annat tillfälle.
          </note>
          <note>
            Därmed tycker jag att det inte finns mycket mer att tillägga,
            eftersom Lennart Nilsson inte i diskussionen har tillfört ärendet
            någonting annat än ett antal ord.
          </note>
          <note>
            De orden har vi nu fått höra.
          </note>
          <note type="speaker">
            Anf. 75 LENNART NILSSON (s)
          </note>
          <note>
            Herr talman! För att då ta några ord till så tycker jag att SBAB
            är ett viktigt redskap i en ökad konkurrens på bostadssektorn.
            Jag är alldeles övertygad om att fler institut innebär att konkurrensen
            blir bättre när det gäller att försörja bostadsmarknaden med krediter.
          </note>
          <note type="speaker">
            Anf. 76 KNUT BILLING (m)
          </note>
          <note>
            Herr talman! Jag är helt övertygad om att det är viktigt att
            vi får fler institut på marknaden. Ju fler institut dess bättre
            är det. Men, Lennart Nilsson, det viktiga är att dessa institut
            konkurrerar med varandra och inte ägs av staten.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            5 § Viss ändring av reglerna för statliga kreditgarantier m.m.
          </note>
          <note>
            Föredrogs
          </note>
          <note>
            Bostadsutskottets betänkande 1994/95:BoU22
          </note>
          <note>
            Viss ändring av reglerna för statliga kreditgarantier m.m. (prop.1994/95:150
            delvis)
          </note>
          <note>
            Anf. 77 PETER WEIBULL
          </note>
          <note>
            BERNSTRÖM (m)
          </note>
          <note>
            Herr talman! Dagens andra bostadsutskottsärende gäller ett betänkande
            som grunder sig på två förslag i regeringens kompletteringsproposition,
            vilka syftar till att underlätta obeståndshanteringen i låneärenden
            där säkerheten utgörs av bl.a. en statlig kreditgaranti för ny-
            och ombyggnad av bostäder. Syftet är att begränsa kostnaderna
            för systemet, och utgångspunkten är att konkurser skall kunna
            undvikas i situationer där ackordsliknande uppgörelser ger ett
            bättre utfall för såväl staten som för långivare och låntagare.
            Detta är naturligtvis lovvärt.
          </note>
          <note>
            I det ena förslaget ges Statens bostadkreditnämnd,
          </note>
          <note>
            BKN, möjlighet att under vissa förutsättningar medverka till
            uppgörelser mellan bostadslåneinstitut och låntagare som innefattar
            kapitaleftergifter. I det andra förslaget slopas gällande krav
            på att bidragsunderlaget inte får överstiga de lån som en bostadsrättsförening
            tagit för ny- eller ombyggnad enligt 1992 års regelsystem. För
            dessa föreningar gäller, till skillnad från villkoren för övriga
            upplåtelseformer, att räntebidraget minskar om en nedsättning
            av låneskulden sker i förtid.
          </note>
          <note>
            I det första förslaget, om ändrade regler för garantiersättning,
            innebär regeringens förslag en uppmjukning, i och med att man
            tar bort kravet på en ovillkorlig försäljning av den belånade
            fastigheten för att ersättning för kreditförluster skall kunna
            utgå. Vissa krav skall dock vara uppfyllda, nämligen att låntagaren
            redan är eller kan förväntas komma på obestånd, att han ingår
            avtal med långivaren som innebär att kreditförlusterna blir lägre
            än dem som kan förväntas uppstå vid en försäljning, och att det
            finns en grundad anledning att anta att låntagaren har tillräckliga
            ekonomiska förutsättningar för att fullgöra de åtaganden som följer
            av avtalet.
          </note>
          <note>
            I dessa stycken delar Moderata samlingspartiet utskottets mening,
            men i ett avseende menar vi att de av regeringen förordade villkoren
            bör omförmuleras. Det gäller kravet på att ägare av bostadsfastigheter
            som är upplåtna med hyresrätt skall svara för kapitaltillskott
            i samband med en uppgörelse som ett villkor för
          </note>
          <note>
            BKN:s medverkan i en ackordsliknande uppgörelse.
          </note>
          <note>
            Kravet på kapitaltillskott förutsätts endast gälla för hyresrätter.
            Därmed menar vi att det kan ifrågasättas om reglerna för kreditgaranti
            i detta avseende verkligen uppfyller kravet på neutralitet mellan
            upplåtelseformerna.
          </note>
          <note>
            Vi menar att det är viktigt att alla upplåtelseformer får samma
            reella möjligheter till uppgörelse av det här slaget.
          </note>
          <note>
            Vi har i reservationen pekat på att det kan föreligga situationer
            där ett krav på kapitaltillskott är både riktigt och rimligt,
            men att det också kan finnas situationer där ett sådant krav helt
            omöjliggör en ackordsliknande uppgörelse, även om detta skulle
            vara det bästa för alla parter. Detta skulle kunna bli särskilt
            aktuellt vid enskild näringsverksamhet, där fastigheten ägs direkt
            av personer och inte via bolag. I en sådan obeståndssituation
            har fastighetsägaren per definition inget kapital kvar som skulle
            kunna användas som ett kapitaltillskott för att minska långivarens
            förluster.
          </note>
          <note>
            Mot denna bakgrund vill vi, som vi anger i reservation 1, ändra
            skrivningen till att utskottet anser att villkoret för BKN:s medverkan
            i en obeståndshantering som avser uppgörelser med ägare av bostadshus
            som är upplåtna med hyresrätt, är att ägaren skall ha uttömt sina
            möjligheter att förse fastigheten med nytt eget kapital.
          </note>
          <note>
            Med en sådan formulering skulle BKN ges bättre möjligheter att
            agera så att statens kostnader i det enskilda obeståndsfallet
            kunde hållas så låga som möjligt.
          </note>
          <note>
            Herr talman! Jag yrkar bifall till reservation 1 och i övrigt
            till utskottets förslag.
          </note>
          <note type="speaker">
            Anf. 78 OWE HELLBERG (v)
          </note>
          <note>
            Herr talman! Detta betänkande är en följd av det sena 1980-talets
            och tidiga 1990-talets spekulationsekonomi. Bygg-glada entreprenörer
            byggde dyrt och ibland utan kunder. Banker levde farligt, med
            högt risktagande när man lånade pengar till bostadsbyggande. Mäklare
            gav sugna bostadsköpare glättiga kalkyler, som bara talade om
            det första årets kostnader och inte redogjorde för ett längre
            förlopp när det gällde kostnadsbilden.
          </note>
          <note>
            Spelet gav naturligtvis både vinnare och förlorare.
          </note>
          <note>
            Till slut är det alltid staten och därmed skattebetalarna som
            får ta den stora smällen.
          </note>
          <note>
            För att lindra den smällen har staten vid ett flertal tillfällen
            ändrat gällande villkor. Man har snabbat på avtrappningen av räntebidragen,
            vilket inte gjort saken bättre för dem som nu lever under betalningssvårigheter.
            Om detta är avtalsbrott eller inte prövas just nu juridiskt sedan
            en bostadsrättsförening anmält staten för avtalsbrott, något som
            det enligt min mening också är, i varje fall moraliskt.
          </note>
          <note>
            Vänsterpartiet har i nuläget inget emot att staten nu försöker
            förhindra en lång rad konkurser genom att tillåta även Bostadskreditnämnden
            att delta i ackordsliknande uppgörelser, för att undvika större
            förluster än nödvändigt för staten och personliga tragedier för
            dem som måste lämna sin bostad, med allt vad det innebär.
          </note>
          <note>
            Vi vänder oss dock emot att det enbart verkar gälla bostadsrättsinnehavare.
            Egnahemsägare nämns inte i propositionen men skall naturligtvis
            omfattas av de nya regler som gäller, innebärande att man kan
            undvika en utförsäljning och göra upp med nya villkor som grund.
            Egnahemsägaren drabbas ju dubbelt.
          </note>
          <note>
            Han mister bostaden men inte skulden, eftersom den är personlig.
            Bostadsrättsinnehavaren kan lämna sin bostadsrätt efter två år
            utan personliga skulder, förutom eventuell skuld för insatskapitalet.
          </note>
          <note>
            Är det hållhaken på egnahemsägarna som gör att de inte nämns
            i propositionen? Vi talar om neutralitet mellan olika boendeformer,
            och en sådan bör gälla även här.
          </note>
          <note>
            I den andra delen av betänkandet tas frågan om kopplingen mellan
            räntesubventioner och faktisk lånebild enligt 1992 års lånevillkor
            för bostadsrättsföreningar upp. För att det skall vara meningsfullt
            att rekonstruera en bostadsrättsförening anses det att kopplingen
            mellan den faktiska lånebilden och räntesubventionen skall slopas.
            Med andra ord får hela räntesubventionen behållas, trots att lånefordringen
            skrivs ner. Denna åtgärd införs generellt, vilket innebär att
            bostadsrättsföreningar med god ekonomi skulle kunna manipulera
            med föreningens lån. De enskilda bostadsrättshavarna kan ta personliga
            lån, sänka föreningens låneskulder, behålla räntesubventionerna
            och samtidigt utnyttja möjligheten till avdrag för de egna lånen.
            Denna möjlighet strider mot de regler som är till för att skapa
            neutralitet mellan de olika upplåtelseformerna.
          </note>
          <note>
            Vänsterpartiet godkänner den här tillfälliga lösningen, men bara
            för de föreningar som kommer att omfattas av ackordsliknande uppgörelser.
            Att genom generella beslut öppna möjligheter för spekulation och
            fusk är onödigt och demoraliserande.
          </note>
          <note>
            För framtiden bör kopplingen mellan faktiska lån och räntesubventioner
            stärkas, liksom mellan subventionsräntan och den ränta som bolåneinstituten
            ger vid bindning av lån. Att ge generella subventioner utan koppling
            till lånebild eller faktisk ränta är säkert administrativt enkelt
            och bekvämt, men det kan kosta betydligt mer än de smakar.
          </note>
          <note>
            Med detta, herr talman, yrkar jag bifall till reservationerna
            2 och 3.
          </note>
          <note type="speaker">
            Anf. 79 LENNART NILSSON (s)
          </note>
          <note>
            Herr talman! Motivet till propositionen är att man skall försöka
            undvika problem, både för staten och för enskilda människor. Det
            är naturligtvis angeläget att
          </note>
          <note>
            Bostadskreditnämnden kan agera innan det uppstår en konkurs,
            så att man kan rätta till problem som av olika orsaker har uppstått.
          </note>
          <note>
            Efter att ha lyssnat på mina föregångare här i talarstolen kan
            jag konstatera att det finns en hel rad av bekymmer och frågetecken
            omkring transaktioner för att komma till rätta med dessa problem.
            Det är naturligtvis därför som regeringen i propositionstexten
            talar om en restriktivitet, om att man måste sätta upp särskilda
            villkor för att undvika olika former av sådana transaktioner som
            Owe Hellberg är rädd för.
          </note>
          <note>
            Det finns kanske, som moderaterna här har anfört, vissa risker
            förenade med krav på att enskilda skall träda in med kapitaltillskott.
            Men det kan å andra sidan också förekomma transaktioner som leder
            fram till en situation där staten får stå för de stora förlusterna.
            Tanken med förslaget är naturligtvis att Bostadskreditnämnden
            i detta sammanhang skall kunna få ett mandat att diskutera och
            förhandla.
          </note>
          <note>
            Om man hamnar i en situation där man kan råka ut för obestånd,
            vilket man egentligen borde slippa, måste BKN enligt min bestämda
            uppfattning få ta ställning till på vilket sätt det kan bli minsta
            möjliga förlust både för staten och för de enskilda.
          </note>
          <note>
            Vi skriver i betänkandet att detta kommer att utvärderas. Om
            det uppkommer sådana problem som man både från Moderaterna och
            från Vänsterpartiet har pekat på, får man väl i ett senare sammanhang
            rätta till förhållandena, men jag tror att det är angeläget att
            beslut nu fattas i dessa frågor.
          </note>
          <note>
            Med detta yrkar jag bifall till utskottets hemställan.
          </note>
          <note>
            Anf. 80 PETER WEIBULL
          </note>
          <note>
            BERNSTRÖM (m) replik
          </note>
          <note>
            Herr talman! Lennart Nilsson erkänner att det finns vissa risker,
            precis som vi moderater har påpekat i vår reservation. Det är
            då naturligtvis synd att utskottsmajoriteten inte har tagit till
            sig detta och att vi inte har kunnat enas om en skrivning för
            att undvika de svårigheter som kan dyka upp, i stället för att,
            som Lennart Nilsson förespråkar, rätta till förhållandena i efterhand.
          </note>
          <note>
            Anf. 81 LENNART NILSSON (s) replik
          </note>
          <note>
            Herr talman! Jag utgår från att förhandlarna i Bostadskreditnämnden
            naturligtvis inte medvetet kommer att se till att de själva gör
            de stora förlusterna, om en problemsituation skulle uppstå. Avsikten
            med hanteringen av kreditproblemen måste alltid vara att komma
            fram till lösningar, oavsett om man har pengar eller inte. Propositionens
            huvudsyfte är att man från olika utgångspunkter skall kunna diskutera
            sig fram till de lösningar som är minst skadliga både för samhället
            och för den enskilde.
          </note>
          <note>
            Anf. 82 OWE HELLBERG (v) replik
          </note>
          <note>
            Herr talman! Jag vill ställa ett par frågor till Lennart Nilsson.
            Jag har full förståelse för att Bostadskreditnämnden får mandat
            att göra ackordsliknande uppgörelser, men det råder en viss luddighet
            omkring detta.
          </note>
          <note>
            Varför nämner man över huvud taget inte egnahemsägarna i detta
            betänkande? Det är den första frågan.
          </note>
          <note>
            Varför måste man vidare generellt avskaffa kopplingen mellan
            räntesubventioner och lån? Varför kan man inte nöja sig med att
            låta detta beröra de bostadrättsföreningar som kommer att omfattas
            av de ackordsliknande uppgörelserna?
          </note>
          <note>
            Anf. 83 LENNART NILSSON (s) replik
          </note>
          <note>
            Herr talman! Jag utgår ifrån att alla boendeformer som har BKN-garantier
            i botten kommer att omfattas av en diskussion, om en sådan här
            situation uppstår.
          </note>
          <note>
            När det sedan gäller frågan om bostadsrättsföreningarna för Owe
            Hellberg här ett litet teoretiskt resonemang, eftersom kreditinstituten
            har sagt att de inte skall medverka till uppläggningen av sådana
            här transaktioner. Vidare talade Owe Hellberg om föreningar med
            god ekonomi. En bostadsrättsförening med god ekonomi kommer naturligtvis
            inte att hamna i en obeståndssituation. Resonemanget är alltså
            ganska teoretiskt.
          </note>
          <note type="speaker">
            Anf. 84 OWE HELLBERG (v)
          </note>
          <note>
            Herr talman! Det finns andra möjligheter för föreningar med god
            ekonomi. De behöver inte vända sig till bostadslåneinstitut. Det
            finns andra möjligheter att få lån omsatta. Jag tycker att det
            verkar ganska onödigt att införa en sådan möjlighet i detta läge.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            6 § Ytterligare medel till regeringskansliet
          </note>
          <note>
            Föredrogs
          </note>
          <note>
            Konstitutionsutskottets betänkande 1994/95:KU49
          </note>
          <note>
            Ytterligare medel till regeringskansliet (prop.
          </note>
          <note>
            1994/95:150 delvis)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 juni.)
          </note>
          <note>
            7 § Kampanjkostnader vid valet till Europaparlamentet
          </note>
          <note>
            Föredrogs
          </note>
          <note>
            Konstitutionsutskottets betänkande 1994/95:KU50
          </note>
          <note>
            Kampanjkostnader vid valet till Europaparlamentet
          </note>
          <note>
            (prop. 1994/95:150 delvis)
          </note>
          <note type="speaker">
            Anf. 85 NILS FREDRIK AURELIUS (m)
          </note>
          <note>
            Herr talman! Valet till Europaparlamentet i höst är betydelsefullt
            av många skäl som jag inte behöver utveckla här. Därav följer
            emellertid inte att partierna bör beviljas extra anslag för sina
            kampanjkostnader.
          </note>
          <note>
            Det statsfinansiella läget är ansträngt, vilket också utskottet
            skriver. Enligt vår mening bör då även de politiska partierna
            visa återhållsamhet och bidra till att statens utgifter hålls
            nere och därmed också föregå med gott exempel.
          </note>
          <note>
            Kostnaderna för de informations- och kampanjinsatser som partierna
            självfallet kommer att göra inför
          </note>
          <note>
            Europavalet bör därför rymmas inom det ordinarie partistödet,
            som inte är helt försumbart. Det rör sig om mer än 120 miljoner
            per år, vartill kommer det särskilda stödet till partigrupperna
            i riksdagen. Man kan ju inte heller påstå att EU-valet kommer
            helt överraskande. Även partierna bör kunna planera och hushålla
            med sina resurser.
          </note>
          <note>
            Herr talman! Jag yrkar bifall till den moderata reservationen,
            som alltså innebär avslag på förslaget om
          </note>
          <note>
            30 miljoner extra för partiernas kampanjkostnader.
          </note>
          <note>
            Anf. 86 PÄR-AXEL SAHLBERG (s)
          </note>
          <note>
            Herr talman! Självfallet kan och skall alla kostnader granskas
            utifrån ett totalt perspektiv. Vi måste veta om pengarna finns
            och om det är ett angeläget ändamål. På denna punkt kan man tydligen
            komma till olika slutsatser. Det är ändå anmärkningsvärt att ett
            av riksdagens partier anser att detta är en onödig kostnad. Det
            kan bero på en principiell grundsyn. Men det kan också bero på
            att detta parti är försett med en mycket rik kassa, som klarar
            av detta val. Det kan möjligen också bero på att man värderar
            demokratin på olika sätt.
          </note>
          <note>
            Nu har vi hört Nils Fredrik Aurelius tala för Moderaterna, som
            under konstitutionsutskottets arbete med detta förslag har yrkat
            på att pengarna inte skulle anslås. Man skulle kunna tänka sig
            att den principiella och för all del vällovliga synpunkt som Nils
            Fredrik
          </note>
          <note>
            Aurelius framför skulle mynna ut i att Moderata samlingspartiet
            därmed hade avstått från sin del av bidraget. Då hade flaggningen
            av principiell karaktär varit konsekvent och tämligen hedervärd.
            Men si, det gör man inte. Man förväntar sig ändå en utbetalning
            på
          </note>
          <note>
            6 133 500 kr av de anslagna medlen. Därmed slår argumentationen
            litet i luften.
          </note>
          <note>
            Jag menar, och jag tror att det är grunden för konstitutionsutskottets
            förslag, att demokratin är viktig. Vi är nu medlemmar i EU och
            håller på att lära oss hur arbetet går till. Vi har en viktig
            uppgift i att få svenska folket att känna delaktighet i denna
            demokratiska process. Därför tror vi att det är angeläget att
            pengar anslås. Det är olika mycket angeläget beroende på organisation
            och kassa i partierna, men det är mycket angeläget att detta förslag
            går igenom i riksdagen. Jag sätter ett frågetecken inför det verkliga
            motivet till den moderata reservationen.
          </note>
          <note>
            Jag ställer mig bakom utskottets hemställan och räknar med att
            det blir riksdagens beslut.
          </note>
          <note type="speaker">
            Anf. 87 NILS FREDRIK AURELIUS (m)
          </note>
          <note>
            Herr talman! Pär-Axel Sahlberg frågar efter det verkliga motivet.
            Vi har en i grunden ideologisk syn på detta. Vi tror att politiska
            partier så långt det går bör vara fristående från statligt stöd.
            Vi tror också att man skall vara sparsam med offentliga medel,
            inte minst i den situation vi befinner oss i just nu.
          </note>
          <note>
            Får jag fråga Pär-Axel Sahlberg: Är det inte litet problematiskt
            att plussa på 30 miljoner extra just till de politiska partierna,
            när det samtidigt är nödvändigt med så många besparingar på så
            många andra områden?
          </note>
          <note>
            Pär-Axel Sahlberg tillåter sig en liten gliring. Han säger: Om
            ni moderater nu är så oerhört emot extra pengar, varför avstår
            ni då inte från att ta emot dem?
          </note>
          <note>
            Det skulle måhända passa socialdemokraterna. Vi resonerar på
            det sättet att vi följer de beslut som fattas här. Skulle vi avstå
            från medel som alla andra partier tar emot, rubbas jämvikten inför
            valet på ett sätt som inte är rimligt. Det rimliga är att man
            strävar efter att gradvis minska partiernas beroende av partistöd
            från staten.
          </note>
          <note>
            Anf. 88 PÄR-AXEL SAHLBERG (s)
          </note>
          <note>
            Herr talman! Jag kan ändå inte bortse från att det hade varit
            konsekvent att man avstod från sin del och sparade nationens surt
            förvärvade kronor. Så principiell är man alltså inte från moderaternas
            sida, utan skall stödet fördelas skall man vara med.
          </note>
          <note>
            Jag frågade om det i botten faktiskt finns en skillnad i synsätt
            på det demokratiska värdet. Vi är nu alldeles nyblivna medlemmar
            i den europeiska unionen. Den har sina demokratiska former och
            begränsningar. Vi vet att inte ens alla svenskar är på det klara
            med att det är ett val på gång i september i år. Det motiverar
            naturligtvis en stor insats från de politiska partierna och därmed
            också de extra pengarna, som
          </note>
          <note>
            Aurelius kallade dem för. Nu är det inte fråga om extra pengar,
            utan det är riktade medel för ett speciellt ändamål, nämligen
            vårt första val till Europarlamentet.
          </note>
          <note type="speaker">
            Anf. 89 NILS FREDRIK AURELIUS (m)
          </note>
          <note>
            Herr talman! Pär-Axel Sahlberg frågar om jag inte inser det demokratiska
            värdet. Det är snarast en retorisk fråga. Det är klart att vi
            inser det demokratiska värdet i detta EU-val. Är det något parti
            som har insett det värdefulla i att Sverige kommer med i EU
          </note>
          <note>
            och också är med och förrättar detta val till parlamentet, så
            är det just Moderaterna. Det tror jag nog att den gode Pär-Axel
            Sahlberg har klart för sig. Därav följer inte att man nödvändigtvis
            skall anslå 30 miljoner, bara för att man säger att det är demokratiskt
            värdefullt att partierna agerar inför EU-valet. Partierna har
            redan fått ett stort statligt partistöd för detta val, som inte
            kommer som någon överraskning.
          </note>
          <note>
            Får jag än en gång fråga Pär-Axel Sahlberg och
          </note>
          <note>
            Socialdemokraterna: Ligger det inte något i att det vore bra
            om partierna kunde vara goda föredömen i dessa tider av nödvändig
            sparsamhet?
          </note>
          <note>
            Anf. 90 PÄR-AXEL SAHLBERG (s)
          </note>
          <note>
            Herr talman! Det var det jag sade i inledningen, att man alltid
            kan diskutera olika medel eller anslag. Jag tycker att vi har
            en förhållandevis billig demokrati i vårt land, med tanke på hur
            oerhört omfattande den är och vilken aktivitet som utförs i våra
            politiska partier.
          </note>
          <note>
            De är måhända olika. Jag vill ändå gärna tro att vi gemensamt
            står bakom både den demokratisyn och den partiapparat vi har valt
            och utvecklat i vårt land.
          </note>
          <note>
            Jag känner dock en oro inför den moderata reservationen i denna
            fråga. Här kan man flagga för sin princip men sedan bli nerröstad
            i kammaren och göra av med sina 6 miljoner. Man har vunnit i fråga
            om en princip som man vill hävda, men man har också fått pengarna.
            Det ekar litet fel ur min synpunkt; jag vill inte säga falskt,
            men det är åt det hållet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            8 § Konvention om Europaskolorna
          </note>
          <note>
            Föredrogs
          </note>
          <note>
            Utbildningsutskottets betänkande 1994/95:UbU20
          </note>
          <note>
            Konvention om Europaskolorna (prop. 1994/95:214
          </note>
          <note>
            och 1994/95:100 delvis)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 juni.)
          </note>
          <note>
            9 § Riksbankens jubileumsfonds verksamhet under år 1994
          </note>
          <note>
            Föredrogs
          </note>
          <note>
            Utbildningsutskottets betänkande 1994/95:UbU21
          </note>
          <note>
            Riksbankens jubileumsfonds verksamhet under år
          </note>
          <note>
            1994 (redog. 1994/95:RJ1)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 juni.)
          </note>
          <note>
            10 § Ytterligare medel inom Utbildningsdepartementets område
          </note>
          <note>
            Föredrogs
          </note>
          <note>
            Utbildningsutskottets betänkande 1994/95:UbU22
          </note>
          <note>
            Ytterligare medel inom Utbildningsdepartementets område (prop.
            1994/95:150 delvis)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 13 juni.)
          </note>
          <note>
            11 § Konvention om social trygghet mellan
          </note>
          <note>
            Sverige och Chile
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU19
          </note>
          <note>
            Konvention om social trygghet mellan Sverige och
          </note>
          <note>
            Chile (prop. 1994/95:199)
          </note>
          <note type="speaker">
            Anf. 91 GULLAN LINDBLAD (m)
          </note>
          <note>
            Herr talman! Mot bakgrund av statens ekonomiska situation har
            vi moderater i en motion framhållit att alla utgifter noga måste
            granskas och värderas - även utgifter som förknippas med de sociala
            konventionerna. Jag vill betona att vi i sak inte har några invändningar
            just mot konventionen mellan Sverige och
          </note>
          <note>
            Chile. Vi tar upp frågan principiellt, men påtalar det faktum
            att det aktuella förslaget lika litet som andra liknande ärenden
            innehåller någon som helst ekonomisk konsekvensbeskrivning av
            vad konventionens förmåner beräknas uppgå till för den svenska
            staten och därmed för skattebetalarna.
          </note>
          <note>
            Jag vill gärna säga, herr talman, att jag kan uttrycka min tillfredsställelse
            med att utskottets majoritet tagit frågan på stort allvar. Utskottet
            skriver följande på s. 4 i utskottsbetänkandet: "- - - det är
            angeläget att regeringen i propositioner till riksdagen ger en
            utförlig information om effekter såväl vad gäller beräknade kostnader
            till följd av föreslagna förändringar som i fråga om förväntade
            beteendeändringar hos berörda individer. Utskottet har vid flera
            tillfällen uttalat att konsekvensbeskrivningarna i propositionerna
            är bristfälliga i olika avseenden. Även Riksdagens revisorer har
            påtalat brister i detta hänseende".
          </note>
          <note>
            Utskottet säger vidare att man i betänkande
          </note>
          <note>
            SfU20, som vi skall debattera senare, också påtalar brister när
            det gäller konsekvensbeskrivningar m.m.
          </note>
          <note>
            Man har föreslagit ett tillkännagivande i frågan.
          </note>
          <note>
            Jag är medveten om att det kan vara svårt att göra fullödiga
            konsekvensbeskrivningar vad gäller konventioner, men en viss ledning
            om konsekvenserna bör ändå kunna ges, menar utskottet. Därmed
            anser utskottet att motionsyrkandet är tillgodosett. Vi motionärer
            är faktiskt ganska nöjda med att man har tagit upp frågan och
            att utskottet också har uttalat detta, även om motionen enligt
            gällande regler avslås i sin helhet.
          </note>
          <note>
            Vad gäller yrkande 2 om att riksdagen hos regeringen bör begära
            en utredning om de sociala konventionernas innehåll, funktion,
            konsekvenser och ekonomiska kostnader är utskottsmajoriteten däremot
            kallsinnig. Man menar att en sådan utredning inte ger någon användbar
            information.
          </note>
          <note>
            Vi moderater har tillsammans med kds representant i utskottet
            i en reservation ansett att regeringen bör få ett sådant uppdrag,
            eftersom någon större genomgripande studie om de sociala konventionernas
            funktion och kostnader för Sverige respektive de andra konventionsländerna
            inte har genomförts. Vi är naturligtvis medvetna om att Sverige
            i vissa fall kan stå som vinnare och i andra fall som förlorare,
            så att säga, men vi tycker att det vore värdefullt med en sådan
            genomgripande utredning.
          </note>
          <note>
            Därmed, herr talman, yrkar jag bifall till reservationen.
          </note>
          <note type="speaker">
            Anf. 92 BÖRJE NILSSON (s)
          </note>
          <note>
            Herr talman! Det brukar inte uppstå någon större debatt i riksdagen
            om sociala konventioner med andra länder, men denna gång har alltså
            moderaterna en synpunkt i sin motion, och man har också följt
            upp det i sin reservation.
          </note>
          <note>
            Arbetet med denna konvention med Chile påbörjades under våren
            -93, alltså under den borgerliga regeringstiden, och är nu avslutad.
            Jag förutsätter att det bakom Moderaternas krav inte döljer sig
            någon negativ inställning till överenskommelser med andra länder
            av detta slag. De är ändå ganska viktiga. Konventioner underlättar
            ju situationen för personer som flyttar mellan länderna och för
            företag med verksamhet i dessa länder.
          </note>
          <note>
            Gullan Lindblad känner väl till - hon har också citerat den här
            - utskottets grunduppfattning att propositioner rent allmänt bör
            ge en utförlig information om såväl beräknade kostnader som hur
            förslagen påverkar enskilda människor i olika avseenden. Vi har
            liksom Riksdagens revisorer uttalat detta, och en skärpning bör
            naturligtvis ske.
          </note>
          <note>
            Vi menar att det kan vara svårt att göra konsekvensanalyser med
            anledning av konventionerna på grund av tidsaspekterna och ovissheten
            om utnyttjandet av konventionsreglerna. Vi menar ändå att en viss
            ledning om konsekvenserna bör finnas i propositionerna. Där har
            vi förenat oss, och vi tycker att det är bra.
          </note>
          <note>
            Gullan Lindblad vill gå ett steg längre. Hon vill i yrkande 2
            göra en total genomgång av sociala konventioners funktion, konsekvenser
            och inte minst kostnader. Det är utskottsmajoriteten något tveksam
            till, som Gullan Lindblad vet. Vi menar att nyttan och användbarheten
            av den information som man erhåller genom en sådan utredning starkt
            kan ifrågasättas. Där skiljer vi oss; det kan vi bara konstatera.
          </note>
          <note>
            Jag yrkar alltså bifall till hemställan i utskottets betänkande.
          </note>
          <note type="speaker">
            Anf. 93 GULLAN LINDBLAD (m)
          </note>
          <note>
            Herr talman! Jag anser att vi är ganska överens i de stora dragen
            i detta ärende. Jag vill bara återigen betona att det inte finns
            någon negativism från vår sida vad gäller konventioner som sådana.
            Men när vi tvingas att spara på alla områden, inte minst vad gäller
            människor här hemma, finns det kanske skäl för att vi också ser
            över vad de gemensamma konventionerna kostar.
          </note>
          <note type="speaker">
            Anf. 94 BÖRJE NILSSON (s)
          </note>
          <note>
            Herr talman! Jag noterar att Moderaterna bifaller konventionen
            mellan Sverige och Chile i detta avseende. Det är väl okej. Men
            när det gäller den djupare totala granskningen av alla konventioner
            är vi tveksamma. Det kostar ju det också. Vi är något tveksamma
            när det gäller nyttan och användbarheten.
          </note>
          <note>
            Men man bör ändå i alla propositioner sträva efter en konsekvensanalys.
            Det tycker vi är värdefullt i fortsättningen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            12 § Kontroll av socialförsäkringen
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU20
          </note>
          <note>
            Kontroll av socialförsäkringen ( förs. 1994/95:RR10
          </note>
          <note>
            och prop. 1994/95:147)
          </note>
          <note type="speaker">
            Anf. 95 GULLAN LINDBLAD (m)
          </note>
          <note>
            Herr talman! Betänkande 20 handlar i huvudsak om Riksdagens revisorers
            förslag Kontroll av socialförsäkringen. Låt mig först säga att
            hela utskottet har uttalat sin uppskattning av det förtjänstfulla
            arbete som Riksdagens revisorer har utfört. Det är viktigt för
            oss i utskotten att ha tillgång till riksdagsrevisorernas kompetens
            när utskottens uppgifter numera innefattar ett ökat ansvar för
            såväl uppföljning som utvärdering av utskottens arbete. Tidigare
            har kanske vårt arbete mest bestått i att fatta beslut, men numera
            - och det är alldeles riktigt - har vi också ett stort ansvar
            för att följa upp vad som händer med våra beslut och konsekvenserna
            av desamma.
          </note>
          <note>
            Det är naturligtvis särskilt angeläget med denna uppföljning
            och utvärdering i en tid av ekonomiska svårigheter. Men med tanke
            på socialförsäkringens omfattning - drygt 300 miljarder kronor,
            motsvarande ca 20 % av bruttonationalprodukten - är kontroll och
            revision av försäkringen alltid oerhört viktig. Utskottet begärde
            också enhälligt för något år sedan utredning och kontroll när
            det gäller det s.k. bidragsfusket.
          </note>
          <note>
            Vi är alltså alla måna om att vi skall ha en ordentlig kontroll
            och uppföljning. Det är inte minst viktigt för att upprätthålla
            förtroendet för försäkringssystemen.
          </note>
          <note>
            Utskottet föreslår nu enhälligt ett tillkännagivande om att revisorernas
            förslag om enklare och tydligare regler samt om kartläggning av
            de fördelningspolitiska effekterna av radikala förenklingar bör
            överlämnas till Sjuk- och arbetsskadeberedningen.
          </note>
          <note>
            Det framgår av revisorernas rapport att lagen om allmän försäkring
            sedan sin tillkomst år 1962 har ändrats 235 gånger, och därav
            på mer än 200 ställen sedan 1990. Det är klart att de ändringarna
            i huvudsak har föranletts av ekonomiska skäl och varit nödvändiga.
            Men de har naturligtvis bieffekter.
          </note>
          <note>
            Jag skall nu inte alls starta någon ideologisk debatt. Det är
            inte rätt tillfälle, och vi skall heller inte uppta tid med detta.
            Men jag tror att vi alla kan vara överens om att snabba klipp
            inom försäkringssystemen ofta kan ha negativa effekter och leda
            till ökade utgifter inom andra delar av försäkringen än de avsedda.
            Därutöver vet vi också att det kan ha negativa effekter för samhällsekonomin
            i stort, t.ex. vad gäller kommunernas åtaganden beträffande socialtjänsten.
          </note>
          <note>
            Utskottet påtalade också nyligen i sitt yttrande till finansutskottet,
            1993/94:SfU4, brister i regeringens redovisning av effekter av
            olika förslag och bristen på ordentliga konsekvensanalyser. Börje
            Nilsson och jag berörde detta under den förra debatten.
          </note>
          <note>
            I utskottets nyligen avlämnade yttrande har utskottet uttalat
            att utgiftstak och ramar för de olika utgiftsområdena måste baseras
            på mycket pålitliga prognoser. Vi moderater påtalade särskilt
            i vår avvikande mening bl.a. behovet av noggranna budgetuppföljningar
            och varnade för ett tak när det gäller t.ex. pensionsutfästelserna.
          </note>
          <note>
            På en punkt i detta betänkande har vi moderater en reservation.
            Den gäller revisionen av socialförsäkringen. Utskottsmajoriteten
            anser utan förbehåll att en decentraliserad revision är att föredra
            framför en mer centraliserad. Riksrevisionsverket ifrågasatte
            i sin revisionsrapport Socialförsäkringarna granskas,
          </note>
          <note>
            1994:38, att dagens socialförsäkringsadministration är utformad
            på ett sätt som främjar den kostnads- och samhällsekonomiska effektiviteten
            inom socialförsäkringssystemet.
          </note>
          <note>
            Riksdagens revisorer har aktualiserat frågan om en centraliserad
            kontra en decentraliserad föräkringsadministration och har förutsatt
            att denna fråga kommer att utredas närmare genom den översyn av
            socialförsäkringsadministrationen som regeringen aviserat i budgetpropositionen
            i år.
          </note>
          <note>
            När det gäller en eventuell centraliserad internrevision är indignationen
            varit stor hos remissinstanserna. Det är att märka att ingen instans
            har förordat en helt centraliserad internrevision, inte vare sig
            Riksrevisionsverket eller Riksförsäkringsverket. Verken delar
            dock revisorernas uppfattning att revisionen av de gemensamma
            systemen kan förbättras och vissa samordnande insatser förstärkas.
          </note>
          <note>
            Riksdagsrevisorerna drar slutsatsen att en helt centraliserad
            internrevision inte är möjlig på grund av den speciella situationen
            vad gäller försäkringskassorna, nämligen att de är fristående
            juridiska personer.
          </note>
          <note>
            Vi moderater delar den uppfattningen. Men vi vill särskilt betona
            att socialförsäkringssystemen dock är nationella och beslutade
            av riksdagen. Därför menar vi att det också finns ett nationellt
            ansvar för att revisionen blir så effektiv och rationell som möjligt.
            Vi anser i likhet med riksdagsrevisorerna att det bör finnas utrymme
            för att inom ramen för nuvarande organisation utveckla den interna
            revisionen.
          </note>
          <note>
            De förslag till förändringar som har lämnats av
          </note>
          <note>
            Riksförsäkringsverket och försäkringskassorna om en aktiv samverkan
            över länsgränsen och en förstärkning av internrevisionen genom
            inrättande av en sådan funktion centralt i Riksförsäkringsverket
            bör enligt vår mening följas upp av regeringen. Jag yrkar därmed
            bifall till reservation nr 1.
          </note>
          <note type="speaker">
            Anf. 96 ULLA HOFFMANN (v)
          </note>
          <note>
            Herr talman! Socialförsäkringarna är en del av den generella
            välfärden och betalas via skatter, sociala avgifter och numera
            också till vissa delar av s.k. egenavgifter. Systemen bygger på
            ett grundskydd lika för alla och ett inkomstbortfallsskydd. Under
            senare år har av olika skäl ett antal, närmare bestämt ca 200,
            förändringar gjorts. Förändringarna har ökat komplexiteten i systemen
            och gjort dem oöverskådliga för allmänheten, och för den delen
            också för politikerna.
          </note>
          <note>
            För att medborgarna skall kunna utnyttja sina rättigheter, för
            skyldigheterna är obligatoriska, krävs att systemen är överskådliga
            och enhetliga. Riksdagens revisorer har därför föreslagit att
            de fördelningspolitiska effekterna skall kartläggas när systemen
            förändras. Det tycker Vänsterpartiet är utmärkt. Vi motionerade
            i allmänna motionstiden om just det, att de förändringar som den
            socialdemokratiska regeringen föreslår skall granskas ur ett klass-
            och könsperspektiv. På initiativ från Vänsterpartiet föreslår
            också socialförsäkringsutskottet att detta uppdrag överlämnas
            till Sjuk- och arbetsskadeberedningen för beaktande i det fortsatta
            beredningsarbetet.
          </note>
          <note>
            Vänsterpartiet har i alla sammanhang efterlyst konsekvensanalyser
            av de olika förslagen i de propositioner som lämnar regeringen.
            Detta behov blev särskilt tydligt i budgetpropositionen, där regeringen
            för pensionärerna föreslog olika åtgärder vad gällde beräkningar
            av bostadstillägget och det särskilda grundavdraget som sammantaget
            innebar att pensionärer med hög inkomst skulle få bostadstillägg
            medan pensionärer med låg inkomst skulle få ett försämrat bostadstillägg.
            En ordentlig konsekvensanalys hade med all säkerhet givit vid
            handen att förslagen inte skulle läggas fram. I budgetpropositionen
            och kompletteringspropositionen har regeringen tillsammans med
            Centerpartiet föreslagit en rad nedskärningar som drabbar främst
            lågavlönade eller arbetslösa kvinnor.
          </note>
          <note>
            De enda konsekvensanalyser som gjorts är schematiska diagram.
          </note>
          <note>
            Socialförsäkringsutskottet har påpekat detta tidigare, och nu
            gör även riksdagens egna revisorer det.
          </note>
          <note>
            Det handlar inte bara om konsekvenser för den enskilda kvinnan
            eller mannen utan också om konsekvenser för andra socialförsäkringsförmåner
            och andra samhällssektorer. På initiativ av Vänsterpartiet skall
            nu även behovet av konsekvensanalyser ges regeringen till känna.
            Vi i Vänsterpartiet kommer att driva frågan om konsekvensanalyser.
            Vi anser att de är nödvändiga för att kunna föra en vettig fördelningspolitik.
          </note>
          <note>
            Herr talman! Enligt förvaltningslagen skall varje myndighet hjälpa
            den enskilda i frågor som rör myndighetens verksamhetsområde.
            Hjälpen skall lämnas i den utsträckning som anses lämplig med
            hänsyn tagen till frågans art, den enskildes behov av hjälp och
            myndighetens verksamhet. Det innebär att det anses att den enskilda
            inte skall behöva experter eller konsulter för att kommunicera
            med myndigheterna.
          </note>
          <note>
            Rättshjälp utgår därför inte vid en konflikt mellan medborgarna
            och myndigheterna.
          </note>
          <note>
            En enskild individ, utan någon som helst juridisk förkunskap,
            ställs mot en avdelning med ett antal kvalificerade jurister,
            alla experter på socialförsäkringsrätt. Det som skall prövas är
            ofta av avgörande betydelse för den enskildas hela livssituation.
            Det ställer stora krav på den enskilda för att hon skall kunna
            ta tillvara sina intressen i en så utsatt situation.
          </note>
          <note>
            Det ställer också stora krav på myndigheterna, som i vissa lägen
            skall erkänna att de begått ett misstag.
          </note>
          <note>
            Vänsterpartiet anser att Riksförsäkringsverket skall finansiera
            ett juridiskt biträde till en enskild i de mål där Riksförsäkringsverket
            väljer att på eget initiativ gå in som motpart. Utskottet säger
            sig ha förståelse för vårt önskemål om att stärka de enskildas
            möjligheter att ta tillvara sin rätt. Men den förståelsen innebär
            tydligen inte att man anser att den enskilda behöver hjälp. Jag
            undrar därför vad förståelsen består av. Det kan ju inte vara
            förståelsen för att myndigheter faktiskt kan göra fel och att
            en enskild då kan behöva juridiskt biträde för att få sin rätt.
            Fackföreningarna är, för dem som är fackligt anslutna, en stor
            hjälp med sin expertis. Men alla är inte fackligt anslutna. Det
            faktum att både Socialdemokraterna och
          </note>
          <note>
            Vänsterpartiet anser att alla borde vara det räcker inte, eftersom
            verkligheten inte ser ut så.
          </note>
          <note>
            Herr talman! Jag känner mig nöjd med att utskottsmajoriteten
            tillstyrkt Vänsterpartiets önskemål om att Sjuk- och arbetsskadeberedningen
            skall göra en kartläggning av de fördelningspolitiska effekterna
            och att regeringen återigen uppmanas att göra ordentliga konsekvensanalyser.
            Men jag känner mig inte nöjd med att utskottet inte tillstyrkt
            vår motion om rättsligt stöd för den enskilda i vissa ärenden
            om allmän försäkring. Jag yrkar därför bifall till Vänsterpartiets
            reservation nr 2 avseende mom.4, som också
          </note>
          <note>
            Miljöpartiet och kds har anslutit sig till.
          </note>
          <note type="speaker">
            Anf. 97 BÖRJE NILSSON (s)
          </note>
          <note>
            Herr talman! Det är naturligtvis värdefullt att riksdagens revisorer
            har gjort en ordentlig genomgång av hur socialförsäkringen fungerar,
            och utskottet uttalar också sin uppskattning över det arbetet.
          </note>
          <note>
            Vi delar uppfattningen att socialförsäkringen har blivit svåröverskådlig.
            Den är svår för enskilda människor att förstå. Vi har också påtalat
            det tidigare i olika sammanhang. Ett väl sammanhållet lagkomplex
            över de olika försäkringarna har under åren blivit i det närmaste
            oöverblickbart för medborgarna. Det är helt klart att det måste
            göras något åt det.
          </note>
          <note>
            Därför ser utskottet i sin helhet positivt på att det ingår i
            Sjuk- och arbetsskadeberedningens arbete att utforma en ny ohälsoförsäkring
            och att denna blir enklare och enhetligare. På den punkten är
            vi helt överens, liksom att en kartläggning av de fördelningspolitiska
            effekterna av förändringarna också bör ske.
          </note>
          <note>
            När det gäller den interna revisionen tycker vi att
          </note>
          <note>
            Riksdagens revisorer uttrycker sig något kluvet. Revisorerna
            anser ju att en decentraliserad organisation kan bidra till lokalt
            och regionalt engagemang för försäkringskassornas verksamhet.
            Vidare anser man att det inom ramen för nuvarande organisation
            finns utrymme för att utveckla den interna revisionen.
          </note>
          <note>
            Men vi är tveksamma till att en förstärkning av internrevisionen
            skulle ske genom att man bygger upp en central funktion på Riksförsäkringsverket.
            Det skulle innebära att man tar resurser ifrån försäkringskassornas
            interna revision. I och med det försvagar man den. Det är fel
            väg att gå.
          </note>
          <note>
            Hela socialförsäkringens verksamhet bedrivs ute i landet och
            ute på fältet. Och då skall självfallet internrevisionen också
            finnas där, men man skall arbeta efter centrala riktlinjer.
          </note>
          <note>
            Utskottet säger mycket klart att vi föredrar en decentraliserad
            internrevision som den nuvarande framför en centraliserad på Riksförsäkringsverket.
            Det är på den punkten som Gullan Lindblad har argumenterat för
            en annan linje.
          </note>
          <note>
            När det gäller patientombudsmannen tror jag att vi alla har förståelse
            för det allmänna önskemålet att stärka de enskilda människornas
            möjligheter att ta till vara sin rätt i olika avseenden. Men här
            kommer också kostnadsaspekten in. Att i dagens läge bygga ut ombudsmannaorganisationen
            kostar, och det ekonomiska utrymmet är begränsat.
          </note>
          <note>
            Som Ulla Hoffmann mycket väl vet har myndigheterna ett ansvar
            att sörja för att utredningarna blir ordentliga, grundliga och
            objektiva. Verket kan ju också föra processer för den enskilda
            parten gentemot domstol. Vi menar att det finns en viss säkerhet
            här.
          </note>
          <note>
            Men det är klart att kostnadsaspekten väger mycket tungt i det
            här sammanhanget. Det kostar, och i det ekonomiska klimat som
            vi befinner oss i måste man vara något återhållsam.
          </note>
          <note>
            Jag yrkar alltså bifall till hemställan i utskottets betänkande.
          </note>
          <note type="speaker">
            Anf. 98 ULLA HOFFMANN (v)
          </note>
          <note>
            Herr talman! När Börje Nilsson diskuterar det här med patientombudsmannen
            har han tydligen inte observerat att det Vänsterpartiet vill ha
            - och det har också kds och Miljöpartiet anslutit sig till - är
            möjligheten att få ett juridiskt biträde som Riksförsäkringsverket
            skulle stå för. Det innebär alltså inte en ökad kostnad för staten,
            utan det skall rymmas inom Riksförsäkringsverkets anslag. Det
            är faktiskt en viss skillnad på en patientombudsman och det som
            vi begär.
          </note>
          <note>
            Det alldeles riktigt att det står att Riksförsäkringsverket skall
            verka för att bestämmelserna skall tillämpas likformigt och rättvist.
            Men det betyder ju inte att det är rätt. Det betyder bara att
            verket skall se till att alla bedöms likformigt. Därför menar
            jag att man faktiskt kan behöva ett juridiskt biträde vid de komplicerade
            utredningar som den enskilde skall försöka tolka och ge synpunkter
            på.
          </note>
          <note>
            Sedan har jag inte heller fått svar på min fråga om vad den förståelse
            som utskottet uttrycker egentligen innebär.
          </note>
          <note type="speaker">
            Anf. 99 BÖRJE NILSSON (s)
          </note>
          <note>
            Herr talman! Ett juridiskt biträde kostar ju också pengar. Ulla
            Hoffmann menar att man skall ta det av det anslag som verket får,
            men det är ju begränsat.
          </note>
          <note>
            Det kostar också att anlita biträden.
          </note>
          <note>
            Jag upplever inte detta som något större bekymmer ute i landet.
            Jag har själv varit verksam i försäkringskassorna och i socialförsäkringsnämnderna,
            och jag har inte upplevt detta som någon stor fråga. De allra
            flesta kan ju få hjälp via fackliga organisationer och genom handikapprörelsen
            om det skulle behövas, och många får det också. Vi vet att LO
            har byggt ut en rättshjälp för detta. Många kan få hjälp på detta
            sätt om det skulle behövas. Jag upplever det inte som något större
            problem. Men det är klart att det kostar pengar. Det blir en ny
            uppgift för Riksförsäkringsverket. Det kan vi aldrig komma ifrån.
            Vi vet inte hur mycket det kostar, men det väger tungt i sammanhanget.
          </note>
          <note type="speaker">
            Anf. 100 ULLA HOFFMANN (v)
          </note>
          <note>
            Herr talman! Börje Nilsson säger att han inte har stött på de
            här problemen ute i landet. Ändå hävdar han att en sådan inrättning
            skulle kosta en väldig massa pengar. Jag får inte ihop det resonemanget
            riktigt.
          </note>
          <note>
            De allra flesta kan också få hjälp av facket, handikapprörelsen
            osv., men de allra flesta är inte alla. Det kommer alltid att
            finnas några typer av ärenden som kommer att falla emellan. Jag
            har själv ett sådant ärende som ligger. Det har fallit emellan,
            och det är ingen som är intresserad av att hjälpa till med det.
            Det finns ärenden och människor som hamnar mellan stolarna. De
            skulle behöva det här stödet.
          </note>
          <note type="speaker">
            Anf. 101 GULLAN LINDBLAD (m)
          </note>
          <note>
            Herr talman! När det gäller den interna revisionen säger Börje
            Nilsson att verksamheten bedrivs ute på fältet och då skall naturligtvis
            också revisionen göras där. Det kan nog diskuteras. Jag är inte
            alldeles övertygad om på vilket sätt revisionen görs bäst. Men
            jag tycker att det är viktigt att regeringen närmare ser över
            den här situationen.
          </note>
          <note>
            Riksrevisionsverket har sett på försäkringkassornas administration
            och även revisionen och säger att de egentligen är förhindrade
            att lämna synpunkter eftersom försäkringskassorna har just den
            här speciella ställningen. Man påtalar dock att kassornas uppgift
            i sin helhet är statligt reglerad och att verksamheten är finansierad
            med av staten beslutad uppbörd av skatter och avgifter.
          </note>
          <note>
            Man säger också att Riksförsäkringsverket lämnar en gemensam
            anslagsframställning för verket och försäkringskassorna och enligt
            bestämmelser i regleringsbrevet även skall lämna en gemensam årsredovisning
            för Riksförsäkringsverket och kassorna.
          </note>
          <note>
            Det är naturligtvis en speciell situation. Det är synd att utskottet
            låser sig så fullständigt och säger att allt är bra som det är.
            I en tid med bristande ekonomiska resurser finns det mycket som
            talar för att även om en sak fungerar bra kan den kanske bli ännu
            bättre. En revision av utgifterna och av kassornas sätt att verka
            skulle kunna vara till godo både för försäkringen och för de enskilda.
          </note>
          <note type="speaker">
            Anf. 102 BÖRJE NILSSON (s)
          </note>
          <note>
            Herr talman! Genom mitt engagemang vet jag själv att detta med
            intern revision fungerar mycket väl. Det finns ingen större kritik
            mot detta. Verket har ju tillsynsrollen över kassorna. På det
            sättet kan man gå in i verksamheten och följa upp den.
          </note>
          <note>
            Som Gullan Lindblad vet skall det ske en stor administrativ översyn
            av kassaverksamheten. Den gäller både kassornas verksamhet och
            Riksförsäkringsverket. Vi menar att det är bra om man tittar på
            det den vägen. Det är där detta hör hemma.
          </note>
          <note>
            Jag uppfattar det så att det pågår en liten maktkamp mellan kassorna
            och Riksförsäkringsverket.
          </note>
          <note>
            Riksförsäkringsverket vill bygga upp en mycket stor enhet för
            detta i Stockholm. Jag tycker att det är fel.
          </note>
          <note>
            På den privata sidan ligger mycket av internrevisionen ute i
            landet, ute i företagen. Jag tycker att den hör hemma där. Jag
            vill nog påstå att moderaterna har lyssnat litet väl mycket på
            Riksförsäkringsverket i det här avseendet.
          </note>
          <note type="speaker">
            Anf. 103 GULLAN LINDBLAD (m)
          </note>
          <note>
            Herr talman! Någon eventuell maktkamp mellan
          </note>
          <note>
            Försäkringskasseförbundet och Riksförsäkringsverket ger jag mig
            inte in i att bedöma. Jag beklagar om så är fallet. Jag ser på
            försäkringen, dess funktion och dess kostnader. Är det så att
            revisionen skulle kunna göras ännu mer effektiv och rationell
            så att vi använder våra pengar ännu bättre än i dag, anser jag
            att det vore skäl att pröva detta, även om jag då kanske blir
            betraktad som något centralistisk. Det finns positiva saker med
            decentralisering, men det kan också bli väldigt stora olikheter
            i bedömningarna. Det är en nationell försäkring som skall bedömas
            lika. Människor i hela vårt land skall ha samma typer av förmåner
            osv. Det kunde finnas någonting positivt i att man finge en enhetlig
            överblick över det hela.
          </note>
          <note>
            Jag beklagar att inte utskottsmajoriteten kunde skriva i betänkandet
            att en administrativ översyn skall ske och att utskottet anser
            att frågan bör tas upp då.
          </note>
          <note>
            Nej, det har man inte sagt, man har bara sagt att allt är bra
            som det är och så skall det förbli. Jag hoppas att regeringen
            ändå tar detta till sig och ser att det finns även andra bedömningar.
          </note>
          <note type="speaker">
            Anf. 104 BÖRJE NILSSON (s)
          </note>
          <note>
            Herr talman! Mycket kan naturligtvis göras bättre.
          </note>
          <note>
            Det är självklart att socialförsäkringen och försäkringskassorna
            innebär en väldigt stor administration.
          </note>
          <note>
            Den är komplicerad och omfattande. Man måste sträva efter att
            förenkla den så att den fungerar ännu bättre - det är självklart.
            Men jag tror inte man skall inrikta sig på den interna revisionen
            för då hamnar man fel. Det är mycket annat man bör titta på.
          </note>
          <note>
            Jag tror att Gullan Lindblad har läst betänkandet litet slarvigt.
            Där säger vi mycket klart att det skall ske en administrativ översyn.
            Den nuvarande regeringen har tagit initiativ till det. En utredningsman
            har tillsatts. Man kommer att se över verksamheten i dess helhet
            för att få den att fungera bättre.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkande
          </note>
          <note>
            1994/95:FiU20 Den ekonomiska politiken och slutlig budgetreglering
            för budgetåret 1995/96
          </note>
          <note>
            Justitieutskottets betänkande
          </note>
          <note>
            1994/95:JuU26 Arvoden enligt rättshjälpslagen, m.m.
          </note>
          <note>
            14 § Kammaren åtskildes kl. 14.37.
          </note>
          <note>
            Förhandlingarna leddes av talmannen från sammanträdets början
            t.o.m. 3 §
          </note>
          <note>
            anf. 33 (delvis), av förste vice talmannen därefter t.o.m. 7
            § anf. 86
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
