<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--11</head>
          <docDate when="1994-10-19">1994-10-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ___________________________________________________________________________
          </note>
          <note>
            1 § Justering av protokoll
          </note>
          <note>
            Justerades protokollet för den 13 oktober.
          </note>
          <note>
            2 § Meddelande om val till
          </note>
          <note>
            Statsrådsarvodesnämnden
          </note>
          <note>
            Talmannen meddelade att val till
          </note>
          <note>
            Statsrådsarvodesnämnden skulle företas vid morgondagens sammanträde.
          </note>
          <note>
            3 § Anmälan om val till riksdagens förvaltningsstyrelse och Nordiska
            rådets svenska delegation
          </note>
          <note>
            Talmannen meddelade att Mats Lindberg (s) den
          </note>
          <note>
            13 oktober utsetts till ordförande i riksdagens förvaltningsstyrelse
            samt att Olof Johansson (c) och
          </note>
          <note>
            Per Olof Håkansson (s) den 18 oktober utsetts till ordförande
            resp. vice ordförande i Nordiska rådets svenska delegation.
          </note>
          <note>
            4 § Hänvisning av ärenden till utskott, m.m.
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            1994/95:13 till näringsutskottet
          </note>
          <note>
            Föredrogs och lades till handlingarna
          </note>
          <note>
            Skrivelse
          </note>
          <note>
            1994/95:30 Återkallelse av vissa propositioner
          </note>
          <note>
            (1994/95:5, 1994/95:9, 1994/95:10, 1994/95:16
          </note>
          <note>
            och 1994/95:21)
          </note>
          <note>
            5 § Återkallelse av propositioner, m.m.
          </note>
          <note>
            Regeringen hade genom skrivelse 1994/95:30
          </note>
          <note>
            återkallat
          </note>
          <note>
            Propositionerna
          </note>
          <note>
            1994/95:5 Ombildning av Statens maskinprovningar till aktiebolag
          </note>
          <note>
            1994/95:9 Detaljhandel med receptfria läkemedel m.m.
          </note>
          <note>
            1994/95:10 Miljöbalk
          </note>
          <note>
            1994/95:16 Den framtida konsumentpolitiken
          </note>
          <note>
            1994/95:21 Uppehållstillstånd efter inresa
          </note>
          <note>
            Talmannen anmälde att hon avskrivit dessa förslag samt de med
            anledning av proposition 10 väckta motionerna dels av Marianne
            Samuelsson m. fl., dels av Jan Jennehag samt den med anledning
            av proposition 21 väckta motionen av Margitta Edgren m. fl.
          </note>
          <note>
            Talmannen meddelade att motioner med anledning av skrivelsen
            fick väckas senast den 25 oktober kl.
          </note>
          <note>
            16.30.
          </note>
          <note>
            Regeringens skrivelse lades till handlingarna.
          </note>
          <note>
            6 § Allmänpolitisk debatt
          </note>
          <note>
            EU-frågan
          </note>
          <note type="speaker">
            Anf. 1 CARL BILDT (m):
          </note>
          <note>
            Herr talman! I söndags tog Finlands folk ställning för det europeiska
            medlemskapet - och mot det europeiska utanförskapet. Det säger
            sig självt att det val som Finland har träffat är ett val som
            är betydelsefullt också för Sverige.
          </note>
          <note>
            Vi kan aldrig bortse från att de val som våra nordiska grannländer
            träffar har betydelse för det samarbete vi skall bygga upp i Norden,
            för de betingelser som gäller för vårt eget land och därmed också
            för vårt eget vägval.
          </note>
          <note>
            Det är viktigt att ha klart för sig att Finlands sak i viktiga
            avseenden också är vår sak.
          </note>
          <note>
            Vi har exakt samma intresse av säkerhetspolitisk stabilitet i
            Nordeuropa, av goda betingelser för vår ekonomis och vår exportindustris
            utveckling, av att utveckla det nordiska samarbetet och av att
            se till att vår gemensamma nordiska röst blir hörd när de europeiska
            besluten fattas.
          </note>
          <note>
            De starka skäl som nu lett Finland till att säga ja till medlemskap
            och nej till utanförskap är, enligt min mening, precis samma skäl
            som måste leda till samma slutsats för Sveriges vidkommande.
          </note>
          <note>
            I debatten i kammaren och i den offentliga debatten finns det
            nu ökad anledning att rikta uppmärksamheten på utanförskapet och
            dess konsekvenser. Det gjorde vi i viss utsträckning i kammarens
            remissdebatt den 11 oktober, och det finns starka skäl att fortsätta
            att göra det i dag.
          </note>
          <note>
            Det vi var överens om då var att utanförskapet formellt innebär
            att vi blir EES-medlemmar, om man använder detta uttryck, i stället
            för medlemmar i den europeiska unionen under kommande år.
          </note>
          <note>
            Det innebär kortsiktigt inte bara att vi har fri handel, utan
            också att vi har del av hela det område med fri rörlighet för
            varor, tjänster, kapital och arbetskraft som etablerats mellan
            EU och EES-
          </note>
          <note>
            länderna. Men det innebär också, logiskt nog, att samma regler
            som gäller för varor, tjänster, kapital och arbetskraft inom EU
            kommer att gälla också för oss som EU-land.
          </note>
          <note>
            Det innebär att den alldeles överväldigande delen av den s.k.
            EU-anpassning som nej-sidan i debatten beskärmar sig så mycket
            över gäller med identiskt samma kraft i det alternativ som de
            företräder som i det s.k. EU-alternativet och kommer att fortsätta
            att gälla, i takt med att utvecklingen successivt ställer nya
            krav.
          </note>
          <note>
            Men trots att vi således har en anpassningsbörda, om vi använder
            detta uttryck, som är i det närmaste identisk i EES-alternativet
            och i EU-alternativet, är alternativen inte i det längre perspektivet
            ekonomiskt likvärdiga.
          </note>
          <note>
            Den europeiska unionens länder har som mål att arbeta för att
            successivt etablera en ekonomisk och monetär union. Bara arbetet
            med att successivt etablera denna ekonomiska och monetära union
            kommer oundvikligen att leda till att de europeiska ekonomierna
            delas in i en stabilare och framgångsrikare kärna och olika mer
            eller mindre stabila, mer eller mindre - men oftast mindre -
          </note>
          <note>
            framgångsrika ytterområden.
          </note>
          <note>
            Det säger sig självt att det för vår framtid som industri- och
            välfärdsnation skulle vara allvarligt om det redan från början
            sändes signalen att vi inom överskådlig tid inte ens skulle ha
            ambitionen att tillhöra de stabilare och de framgångsrikare europeiska
            ekonomierna.
          </note>
          <note>
            Alldeles självklart skulle detta redan i det korta perspektivet
            leda till att investeringar som annars skulle ha hamnat i Sverige
            i stället hamnade i andra länder och att arbetslösheten blev högre
            och välfärden mindre än vad som annars skulle ha blivit fallet.
          </note>
          <note>
            Med den utveckling vi har sett under det senaste året har EES-avtalet
            som ekonomisk och politisk plattform blivit allt svagare. De tre
            länderna Schweiz,
          </note>
          <note>
            Österrike och Finland kommer av olika skäl inte att vara en del
            av EES, eftersom de avvisat avtalet. I dag är det ett avtal som
            vid ett svenskt och norskt beslut om utanförskap maximalt kommer
            att omfatta
          </note>
          <note>
            Liechtenstein, Island, Norge och Sverige.
          </note>
          <note>
            Det säger sig självt att detta inte är den säkraste eller stabilaste
            europeiska samarbetsgrupp som tänkas kan. Av EES-avtalet, som
            en gång föreföll så stort, kommer i ett sådant läge inte att bli
            annat än en restpost av randstater.
          </note>
          <note>
            Vi har diskuterat innebörden i detta EES-avtal och detta EES-alternativ
            vid åtskilliga tillfällen. I debatten här i kammaren den 11 oktober
            sade Vänsterpartiets ledare att det är ett avtal som har "betydande
            brister ur inflytandesynpunkt". Det är, enligt min mening, ett
            klassiskt understatement.
          </note>
          <note>
            Sanningen är ju att det är genom EES-avtalet som vi har förlorat
            en betydande del av vår självbestämmanderätt och att det är genom
            EU-
          </note>
          <note>
            medlemskapet som vi kan återerövra möjligheten till självbestämmande.
          </note>
          <note>
            EES-alternativet innebär att vi mer eller mindre obesett förpliktar
            oss att tillämpa alla de beslut om lagar, regler och förordningar
            när det gäller varor, tjänster, kapital och arbetskraft som medlemmarna
            i den europeiska unionen fattar beslut om. Detta och
          </note>
          <note>
            Finlands val innebär att det inte bara är spanjorer, irländare,
            greker och tyskar som är med och fattar beslut om vad som skall
            gälla i Sverige, utan också danskar och finländare. Det är enligt
            min mening föga tröst. Det avgörande är att det i detta alternativ
            inte kommer att finnas några svenskar med vid bordet där besluten
            om vilka regler som skall gälla i Sverige fattas.
          </note>
          <note>
            När man pressar nej-sidan på denna demokratiskt mycket allvarliga
            konsekvens av ett utanförskap börjar de nu vika undan och säga:
            Ja, men då skall vi omförhandla EES-avtalet. I stället för att
            dra den logiskt riktiga slutsatsen av utanförskapets beroendeställning
            och underkastelse och säga: "Då skall vi skaffa oss inflytande
            genom medlemskap", säger de: "Omförhandling!" Det är att hänge
            sig åt ett illusionsnummer i den högre skolan, gränsande till
            det politiska lurendrejeriet.
          </note>
          <note>
            Först skall vi säga nej till den förkastliga europeiska unionen;
            därefter skall vi böna och be den europeiska unionen om att vi
            skall få vara med och fatta deras beslut om vad som skall gälla
            i Sverige!
          </note>
          <note>
            Det är ett krav som är så orealistiskt att jag inte tror att
            det skulle få stöd ens i Helsingfors och
          </note>
          <note>
            Köpenhamn - för att inte tala om Athen, Rom eller
          </note>
          <note>
            Lissabon.
          </note>
          <note>
            Vi måste inse att valet står mellan medlemskapet, med dess möjligheter
            till inflytande, och utanförskapet, i en restpost av randstater
            där vi kommer att tvingas till anpassning under regler som andra
            kommer att fatta beslut om. Vi skall acceptera att andra fattar
            beslut om vad som skall gälla i
          </note>
          <note>
            Sverige, men vi svenskar vill inte vara med och fatta beslut
            om vad som skall gälla i Sverige! Det är det reella alternativet
            i det utanförskap som nej-sidan företräder.
          </note>
          <note>
            Detta är, herr talman, enligt min mening den ena av de alldeles
            avgörande frågeställningar som vi skall ta ställning till den
            13 november: inflytande eller passiv anpassning?
          </note>
          <note>
            Den andra, som också måste få sin plats i vår debatt, är självfallet
            freds-, säkerhets- och stabilitetsfrågorna. Det har ironiserats
            en del i svenska medier över att de säkerhetspolitiska frågorna
            var viktiga för Finlands ställningstagande. Det är ett ironiserande
            som bara kan komma från dem som är djupt okunniga om både den
            europeiska och den nordiska historien.
          </note>
          <note>
            Det säger sig självt att vi har ett stabilitetsintresse av att
            de samarbetsstrukturer på utrikes- och säkerhetspolitikens område
            som nu byggs upp i
          </note>
          <note>
            Europa - äntligen, tack och lov - utsträcks till
          </note>
          <note>
            Östersjöområdet, till Norden och till Nordeuropa. Det ger oss
            en stabilitet som säkerhetsbonus som det vore mycket, mycket oklokt
            att avskriva för en osäker framtid.
          </note>
          <note>
            Det intresse som Finlands folk, Danmarks folk och förhoppningsvis
            också Norges folk har av säkerhetspolitisk stabilitet i framtiden
            i Norden är ett intresse som också vi har. Det borde vara en självklarhet
            att ju mer vi bygger ut samarbetet mellan nationer på olika områden,
            inte minst när det gäller utrikes- och säkerhetspolitik, desto
            större förutsättningar har vi att långsiktigt värna freden.
          </note>
          <note>
            Detta, herr talman, är de två viktiga frågorna i det ställningstagande
            vi skall göra: Skall vi vara med och ha inflytande och rösträtt
            genom medlemskapet eller skall vi acceptera ett utanförskap där
            andra men inte vi får vara med och fatta beslut om vad som gäller
            i
          </note>
          <note>
            Sverige? Skall vi vara med och bygga de samarbetsstrukturer också
            på utrikes- och säkerhetspolitikens område som enligt all historisk
            erfarenhet förbättrar förutsättningarna för stabilitet och fred
            eller skall vi bortse från denna möjlighet och därmed öka de risker
            som en gång i världen kan uppträda också i vår del av Europa?
            Finlands sak är i dessa viktiga avseenden Sveriges och hela Nordens
            sak.
          </note>
          <note type="speaker">
            Anf. 2 OLOF JOHANSSON (c):
          </note>
          <note>
            Herr talman! Världen krymper och beroendena ökar. Därför behöver
            vi mer, inte mindre, av internationellt samarbete. Världens folk
            står inför gigantiska utmaningar:
          </note>
          <note>
            - samarbete för fredlig utveckling,
          </note>
          <note>
            - samarbete för ökad kunskap och förståelse,
          </note>
          <note>
            - samarbete för rättvisare fördelning av begränsade resurser
            och
          </note>
          <note>
            - samarbete för bättre miljö.
          </note>
          <note>
            Den 13 november avgör svenska folket om
          </note>
          <note>
            Sverige skall bli medlem i den europeiska unionen.
          </note>
          <note>
            Svenska folkets besked måste respekteras - oavsett vilket svaret
            blir.
          </note>
          <note>
            Jag hade hoppats att den tillträdande socialdemokratiska regeringen
            nu när tiden har kommit skulle ha orkat med att ge trovärdighetsskapande
            besked om 14 år gamla folkomröstningar i Sverige, men det orkade
            den nya regeringen inte med.
          </note>
          <note>
            Finland har röstat ja. Det är Finlands sak. Det hade varit en
            styrka för Norden och demokratin om folkomröstningarna hållits
            på samma dag - för att undvika den annars oundvikliga debatten
            om en eftersträvad politisk "dominoeffekt".
          </note>
          <note>
            Ett svenskt medlemskap i EU kan ses i flera steg.
          </note>
          <note>
            Det viktigaste steget i en raket är alltid det första - när det
            tänds börjar färden.
          </note>
          <note>
            Steg ett: Folkomröstningen avgör. Nej innebär att starten är
            uppskjuten för överskådlig tid; ja betyder att första steget tänds.
            Sverige ger sig ut på en lång och mödosam färd, men vi tar chansen
            och möjligheterna.
          </note>
          <note>
            Steg två: Kan vi i Sverige samlas nationellt kring en kraftfull
            och enig hållning ökar möjligheterna att påverka, att få inflytande
            över det europeiska samarbetet.
          </note>
          <note>
            Steg tre: Med vilka och om vad är vi beredda att samarbeta? Med
            miljöradikala länder för att använda
          </note>
          <note>
            EU som hävstång för bättre miljö? Med likasinnade för att bredda
            EU till att omfatta allt fler stater? När det tredje raketsteget
            tänds skapas de stora möjligheterna.
          </note>
          <note>
            För mig är den europeiska unionen inget mål i sig.
          </note>
          <note>
            Den är ett medel för att uppnå målsättningar om ökat samarbete
            för fred, rättvisa och god miljö. Sveriges medlemskap i EU kan
            rätt använt driva på i denna riktning. Detta är ingen självklarhet,
            men det är en möjlighet som Centerpartiet är villigt att pröva.
          </note>
          <note>
            Det är mot den bakgrunden som jag ända sedan
          </note>
          <note>
            Centerns extra partistämma i våras har avkrävt socialdemokraterna
            och även andra partier besked om vilken politik de vill att Sverige
            skall föra i EU vid ett ja den 13 november.
          </note>
          <note>
            - Hur långt kan det utrikes- och säkerhetspolitiska samarbetet
            sträcka sig?
          </note>
          <note>
            - Hur skall EU-avgiften betalas - genom straffskatter eller på
            annat sätt? Vi i Centern har löst det problemet som en del av
            vårt saneringsprogram för ekonomin.
          </note>
          <note>
            - Hur tänker regeringen agera för att koncentrationskrafterna,
            som alltid finns i en stor marknadsstyrd organisation, skall motverkas
            och för att de skall mötas genom ökad decentralisering i
          </note>
          <note>
            Sverige?
          </note>
          <note>
            - Har regeringen något annat än tomma ord på miljöområdet?
          </note>
          <note>
            Frågorna är fortsatt många, och svaren är få, utan på en punkt.
            En socialdemokratisk riksdagsmotion, fylld av svepande påståenden
            och direkta felaktigheter, gav besked om det i går.
          </note>
          <note>
            Jordbrukare och landsbygdsbefolkning är i socialdemokraternas
            ögon folkspillror som saknar betydelse. Svenska bönder skall förvägras
            att konkurrera på samma villkor som EU-bönder. Öppna landskap
            är ingenting för socialdemokrater - inte heller ekologisk odling.
          </note>
          <note>
            Socialdemokraterna tror att övergången till ett miljövänligare
            jordbruk skyndas på genom att bönder som odlar resurshushållande
            inte får ersättning för lägre skördar jämfört med dem som de skall
            konkurrera med inom och utom Sverige.
          </note>
          <note>
            Miljöprogrammet på 2,8 miljarder kronor inklusive
          </note>
          <note>
            1,5 från EU vill socialdemokraterna inte ha.
          </note>
          <note>
            Socialdemokraterna säger sig värna konsumenterna. Därför föreslår
            de en politik som huvudsakligen leder till minskad svensk produktion
            och ökad import. Är det verkligen vad konsumenterna, som vanligen
            uppskattar svensk livsmedelskvalitet, efterfrågar?
          </note>
          <note>
            Nu tycker jag att Mats Hellström, som senare kommer upp i den
            här debatten, inte skall hymla utan säga rakt ut: "Samarbetets
            regering" har målsättningen att ta livet av svenskt jordbruk och
            svensk landsbygd. Det kan kosta Sverige medlemskapet i EU.
          </note>
          <note>
            Hur vore det om den splittrade socialdemokratiska regeringen
            redovisade sin uppfattning i andra frågor?
          </note>
          <note>
            Det bör ske här i riksdagen av regeringen och inte i winbergskt
            präglade motioner. Den här rödgröna röran har blivit en i hög
            grad rödröd röra för den socialdemokratiska regeringen.
          </note>
          <note>
            Centern slår vakt om den svenska alliansfriheten.
          </note>
          <note>
            Vi säger nej till ett gemensamt försvar. Centern säger nej till
            EMU:s tredje fas - beslutanderätten ligger i
          </note>
          <note>
            Sveriges riksdag och bör föregås av en folkomröstning.
          </note>
          <note>
            Centern vill fullt ut använda EU som hävstång för både god miljö
            och regional utveckling - inte som andra använda EU som broms
            för att förhindra detta.
          </note>
          <note>
            Sverige måste vid ett medlemskap kämpa mot
          </note>
          <note>
            EU-byråkrati och för öppenhet inom EU:s beslutsprocess. Sverige
            måste arbeta för att EU för en öppen politik mot omvärlden. Sverige
            måste verka för att det nordiska samarbetet stärks också i förhållande
            till EU och oavsett hur många nordiska länder som blir eller är
            medlemmar i EU.
          </note>
          <note>
            Ensidig anpassning innebär underkastelse. Det är lika oklokt
            för Sverige som otänkbart för Centern. Jaanhängare med medlemskap-till-varje-pris
            som enda mål motverkar därför sitt eget syfte.
          </note>
          <note>
            Det är i och för sig logiskt att den som inte vill vara med i
            EU utmålar organisationen som omöjlig, opåverkbar och oföränderlig.
            Men det är ju inte sant.
          </note>
          <note>
            Om EEC-EG-EU visat någonting särskilt tydligt så är det just
            föränderlighet.
          </note>
          <note>
            Ibland låter det som om hela världen är statisk -
          </note>
          <note>
            som om ingen dynamik funnes. Men politiskt samarbete är dynamiskt.
            Jag övervärderar inte
          </note>
          <note>
            Sveriges möjligheter till inflytande, men det finns ingen anledning
            att ifrågasätta dessa. Men det krävs att vi eftersträvar gemensamma
            nämnare också i den nationella politiken för att vi skall kunna
            nå resultat tillsammans med likasinnade länder. Bl.a. är detta
            mycket tydligt på miljöområdet, där EU verkligen inte är någon
            enhetlig massa utan där länderna har olika utvecklingsnivåer och
            ambitionsnivåer.
          </note>
          <note>
            Jag har i och för sig förståelse för om vänsterpartier helt underskattar
            Sveriges möjlighet att påverka. För de har redan på nationell
            nivå svårigheter att skaffa sig en plattform för inflytande.
          </note>
          <note>
            De representerar också numera väsentligen en politisk grundhållning
            som ser det statiska som något ofrånkomligt och det dynamiska
            som något farligt.
          </note>
          <note>
            Skulle Sverige bli medlem i EU med den inställningen vore det
            förödande.
          </note>
          <note>
            Det är riktigt att revolutionen är stendöd i utvecklade demokratier.
            Men levande demokratier är inga fossiler. De är just dynamiska,
            föränderliga och påverkbara.
          </note>
          <note type="speaker">
            Anf. 3 BENGT WESTERBERG (fp):
          </note>
          <note>
            Herr talman! Vi liberaler är för svenskt EU-
          </note>
          <note>
            medlemskap av tre avgörande skäl.
          </note>
          <note>
            För det första: för fredens skull. EU startade en gång i världen
            som ett fredsprojekt och har som sådant varit mycket framgångsrikt.
            De goda erfarenheterna ger oss skäl att bygga vidare på tanken
            att ett nära ekonomiskt och politiskt samarbete mellan demokratiska
            stater är det bästa sättet att förhindra krig. Den viktigaste
            fredspolitiska uppgiften just nu är att säkerställa en demokratisk
            utveckling i de forna kommuniststaterna i Öst- och Centraleuropa.
          </note>
          <note>
            Engagemanget för den uppgiften varierar mellan EU:s olika medlemsländer.
            Till de mest engagerade hör
          </note>
          <note>
            Tyskland och Danmark. Det är därför också naturligt att dessa
            länder för att öka tyngden i det här engagemanget inom EU är särskilt
            angelägna att få med de övriga nordiska länderna. Vi kan alltså
            genom vårt medlemskap i EU ge bidrag till att utveckla kontakterna
            med öst och därmed till att säkerställa freden i Europa.
          </note>
          <note>
            För det andra: för jobbens skull. Vi är övertygade om att lokaliseringen
            av investeringar och därmed av jobb påverkas av om länder är med
            i EU eller inte.
          </note>
          <note>
            Det är naturligtvis omöjligt att göra några exakta kalkyler över
            vad skillnaden kan vara, men rent förnuftsmässigt inser nog de
            flesta att vi kommer att kunna få en större andel av investeringarna
            i Sverige om Sverige är medlem. Den som tvekar om det bör ställa
            sig frågan: Med vilka argument skulle jag, öga mot öga med en
            ledare för ett stort internationellt företag, försöka övertyga
            honom - för det är ju han -
          </note>
          <note>
            att investera i Sverige om vi står utanför EU? Det är inte alldeles
            lätt att komma på några riktigt bra argument.
          </note>
          <note>
            För det tredje: för demokratins skull. Det är viktigt att Sverige
            kan vara med och påverka beslut som är viktiga för Europa och
            också för oss själva - att vi får rösträtt i Europa. För oss liberaler,
            som för 100 år sedan kämpade för allmän rösträtt i Sverige och
            som för 75 år sedan nådde det målet, känns det naturligt att nu
            gå i spetsen också för denna rösträttskamp.
          </note>
          <note>
            Herr talman! Jag ägnade en del av den gångna helgen åt att läsa
            igenom protokollet från den debatt som hölls här i tisdags vid
            remissen av propositionen om EU-medlemskap. Jag tänkte fortsätta
            debatten genom att skärskåda de huvudargument som framfördes av
            nej-sidan, framför allt av Gudrun
          </note>
          <note>
            Schyman och Per Gahrton.
          </note>
          <note>
            Gudrun Schyman påstod att medlemskap i EU
          </note>
          <note>
            innebär ett uppgivande av den nationella självbestämmanderätten
            och att den politiska unionen fråntar medlemsländerna deras självbestämmande
            och folkligt förankrade demokrati. Det är ett minst sagt uppseendeväckande
            påstående. Menar Gudrun
          </note>
          <note>
            Schyman och Vänsterpartiet på fullt allvar att EU:s medlemsländer
            - såsom Tyskland, Danmark, Holland och England - inte längre är
            demokratier, att det tyska valet i söndags bara var ett skenval
            eller att finnarna med sitt ja i söndags i princip har avsagt
            sig självbestämmanderätten och sin folkligt förankrade demokrati?
            Detta faller på sin egen orimlighet.
          </note>
          <note>
            Det Gudrun Schyman och Vänsterpartiet av allt att döma ogillar
            hos EU är det överstatliga inslaget, dvs.
          </note>
          <note>
            att inte alla beslut kräver total enighet utan att vissa beslut
            kan fattas av en majoritet. Ni vänsterpartister är naturligtvis
            inte omedvetna om att kravet på enhällighet ofta bromsar, förhindrar
            eller urvattnar beslut i internationella organisationer. Det gäller
            inte minst på miljöområdet. Tycker ni att själva principen att
            majoritetsbeslut skall kunna fattas för att man skall kunna klara
            miljön är orimlig? Vill ni för all framtid att det land som vill
            satsa minst på miljön skall ha möjlighet att stoppa gemensamma
            framsteg i den internationella miljöpolitiken?
          </note>
          <note>
            Att ett land går in i en internationell organisation, som på
            områden där problemen till sin natur är gränsöverskridande har
            en viss bestämmanderätt, kan naturligtvis aldrig beskrivas som
            att landet i fråga ger upp sitt självbestämmande eller sin demokrati.
            Det innebär att man just i demokratins namn hittar ett sätt att
            hantera problem som inte känner några nationsgränser.
          </note>
          <note>
            Gudrun Schyman sade också att Sverige är ett av de mest internationaliserade
            länderna - vi finns med över allt, sade hon. Vi är en uppskattad
            samarbetspartner därför att vi har goda argument, bra erfarenheter
            och viktiga saker att komma med. Allt detta är enligt Gudrun Schyman
            en garanti för att vi, om vi stannar utanför EU, ändå skall kunna
            få internationellt inflytande.
          </note>
          <note>
            Hur kan man hävda att alla våra goda argument och erfarenheter
            skall kunna ge oss inflytande i alla internationella sammanhang
            utom just i EU där vi ändå skall samarbeta med andra demokratiska
            stater?
          </note>
          <note>
            Det är inte trovärdigt.
          </note>
          <note>
            Gudrun Schyman påstod till sist i tisdags att EU:s ekonomiska
            politik har lett till att det har blivit 19
          </note>
          <note>
            miljoner arbetslösa och 52 miljoner fattiga. Det är en ganska
            enastående effekt av en politik som faktiskt inte finns än. EU
            har ingen gemensam ekonomisk politik. Inte ens Schyman kan påstå
            någonting annat.
          </note>
          <note>
            Sanningen är att olika EU-länder för olika politik med skilda
            resultat, när det t.ex. gäller arbetslösheten.
          </note>
          <note>
            Det finns länder som har högre arbetslöshet än
          </note>
          <note>
            Sverige och länder som har lägre arbetslöshet. Det finns med
            andra ord ingen EU-standard som man kan hänvisa till.
          </note>
          <note>
            Däremot är det riktigt att arbetslösheten alltmer har kommit
            att uppfattas som ett gemensamt europeiskt problem, ett problem
            som kräver samverkan mellan länder för att kunna lösas.
          </note>
          <note>
            Inte bara Sverige utan också EU-länder har upplevt hur omöjligt
            det är att driva en alldeles egen politik i en öppen värld. Den
            dröm som Gudrun
          </note>
          <note>
            Schyman och andra har om att ett utanförskap skulle ge oss frihet
            att i eget majestät föra en expansiv finanspolitik för att klara
            jobben är helt orealistisk.
          </note>
          <note>
            Ingen vet naturligtvis om det verkligen kommer att bli något
            av den gemensamma europeiska ekonomiska politik som nu diskuteras,
            men det finns åtminstone hopp om det.
          </note>
          <note>
            Gudrun Schymans invändningar ligger ofta på det övergripande
            principiella planet medan Per Gahrton tittar mer på detaljerna.
            Han påstod att miljöpolitiken hade försämrats som en följd av
            EU-anpassningen.
          </note>
          <note>
            Han nämnde några konkreta exempel. Ett av dem rörde koldioxidskatten.
            Skälet till att vi genomförde en omfördelning av koldioxidskatten
            för ett par år sedan var framför allt att vi ville slå vakt om
            industrins konkurrenskraft. Det är sant att vi skulle vilja höja
            kolodioxidskatten i Sverige och internationellt, men det kräver
            en internationell samordning, så att inte produktionen bara flyttar
            från
          </note>
          <note>
            Sverige till något annat land. Då löser vi inte några miljöproblem;
            vi kanske tvärtom förvärrar dem.
          </note>
          <note>
            Jag beklagar att inte koldioxidskatten - man kan också säga koldioxidavgiften
            - kan höjas genom ett majoritetsbeslut i EU. Då skulle beslutet
            säkert komma snabbare. Att inget sker nu är just ett exempel på
            trögheten i ett strikt mellanstatligt samarbete.
          </note>
          <note>
            Per Gahrton ansåg också att Schweiz var ett bra exempel på att
            man kan klara sig bra utan ett EU-
          </note>
          <note>
            medlemskap och ett EES-avtal. Men är inte Schweiz ett bra exempel
            på vad som krävs av ett land om det skall klara sig utan ett EU-medlemskap
            och ett EES-
          </note>
          <note>
            avtal? Schweiz har särskilt gynnsamma villkor för kapitalet,
            så att det lockas dit. Man har mycket mindre av välfärd och jämställdhet
            än vad vi har i Sverige.
          </note>
          <note>
            Som om Per Gahrton anade att den frågan skulle komma upp sade
            han omedelbart att han naturligtvis inte ville att Sverige skulle
            kopiera Schweiz. Men vad är då det exemplet värt? Schweiz är en
            bra illustration på de krav som kommer att ställas på Sverige
            om vi väljer ett utanförskap, men Per Gahrton vill inte kopiera
            Schweiz.
          </note>
          <note>
            Herr talman! EU är verkligen inte himmelriket.
          </note>
          <note>
            Det finns mycket som vi i denna kammare, trots olika ideologiska
            utgångspunkter, säkert är överens om att vi skulle vilja ändra
            på. Det kan gälla jordbrukspolitiken, flyktingpolitiken, alkoholpolitiken,
            kvinnorepresentationen, den ekonomiska politiken och mycket annat.
            Men EU är naturligtvis inte heller något helvete. De flesta av
            oss har besökt andra europeiska länder och med egna ögon kunnat
            konstatera detta.
          </note>
          <note>
            Medborgare i EU-länder har inte någon särskilt konstig disposition
            som gör dem benägna att äta allergiframkallande mat, att önska
            sina barn dödliga leksaker eller att vilja se sin miljö förstörd.
            De är nog mest som vanligt folk, dvs. som vi svenskar, i både
            dessa och andra avseenden.
          </note>
          <note>
            Visst finns det skilda värderingar i Europa, liksom i denna kammare.
            Visst finns det mål- och intressekonflikter, men det finns också
            många gemensamma problem och intressen. Det är dem som vi skall
            hantera genom ett ökat samarbete i Europa.
          </note>
          <note>
            Därför, herr talman, säger vi liberaler ja den 13
          </note>
          <note>
            november.
          </note>
          <note type="speaker">
            Anf. 4 JOHAN LÖNNROTH (v):
          </note>
          <note>
            Herr talman! Ledamöter och eventuella TV-
          </note>
          <note>
            tittare! Vi lever i en spännande värld. Murar faller.
          </note>
          <note>
            Gränser öppnas. Nya stormakter träder fram. Andra går tillbaka.
          </note>
          <note>
            En bit in på nästa sekel kommer troligen världens ekonomiska
            tyngdpunkt att ligga någonstans i östra eller södra Asien. Den
            nya informationsteknologin har gjort det möjligt för valutaspekulanter
            att flytta miljardbelopp på mikrosekunder. Den nya teknologin
            har också öppnat för samtal mellan människor i jordens alla hörn
            på ett sätt som inga nya murar skall kunna hindra. Det ger hopp
            om att det skall kunna gå att bygga demokratiska motkrafter till
            den internationella storfinansen.
          </note>
          <note>
            Jag vill försäkra Bengt Westerberg om att
          </note>
          <note>
            Vänsterpartiet kommer att delta i det internationella arbetet.
            Det är ett internationalistiskt parti.
          </note>
          <note>
            I FN och dess ekonomiska institution växer kraven på en demokratisering,
            på att USA:s och de f.d.
          </note>
          <note>
            europeiska kolonialmakternas dominans skall brytas.
          </note>
          <note>
            Det senaste exemplet är hämtat från Valutafondens och Världsbankens
            årsmöte för ett par veckor sedan.
          </note>
          <note>
            Då lyckades fattigare länder driva igenom en viss nyfördelning
            av speciella dragningsrätter, trots ett starkt motstånd från främst
            Tyskland och EU men också från USA och Japan.
          </note>
          <note>
            Anhängarna till ett svenskt medlemskap försöker göra EU till
            vår tids mest spännande projekt, till en äventyrsfärd med en farkost
            som vi alla kan vara med och styra. När vi som är kritiska till
            medlemskapet pekar på EU:s högre murar utåt, på valutasamarbetets
            stelbenta regler och på den föråldrade utrikespolitiken med rötter
            i kolonialtiden och i det kalla kriget hävdar ja-sidan att EU
            är ett dynamiskt projekt - Olof
          </note>
          <note>
            Johansson säger att det är ett föränderligt projekt -
          </note>
          <note>
            och att medlemskapet inte tvingar in oss i vare sig valutaunionen
            eller militärsamarbetet. Det finns t.o.m.
          </note>
          <note>
            socialdemokrater som säger att EU kan förvandlas till ett socialistiskt
            projekt. Det skulle vara intressant att höra Mats Hellström tala
            om vad han anser om den saken.
          </note>
          <note>
            Det finns också en märklig kluvenhet i ja-sidans argumentation.
            Medlemskapet är inte bara dynamiskt och föränderligt. Det är också
            förutsägbart. Kursen är satt. Det är stabilt, säger Carl Bildt.
          </note>
          <note>
            Alla de siffror på fler investeringar, lägre ränta, högre BNP
            och fler jobb i Sverige vid ett medlemskap som ja-sidan jonglerar
            med bygger på abstrakta ekonomiska modeller. Medlemskapet antas
            ge en större stabilitet jämfört med EES-avtalet, som ständigt
            ändras, gradvis eroderas och vars ettåriga uppsägningstid skapar
            osäkerhet. Det säger alltså jasidan.
          </note>
          <note>
            Nu finns det tack och lov hederliga ekonomer -
          </note>
          <note>
            några av dem finns rent av på ja-sidan - som har granskat den
            här sortens kalkyler och som erkänner att motivet för att säga
            ja bara kan vara politiskt.
          </note>
          <note>
            Harry Flam, Nils Gottfries och Henrik Horn skriver i det nummer
            av Ekonomisk debatt som jag tror kommer ut i dag att man över
            huvud taget inte kan fästa något avseende vid Konsekvensutredningens
            beräkningar av tillväxteffekter av EU-medlemskapet.
          </note>
          <note>
            Deras kritik kan med exakt samma skärpa riktas mot t.ex. siffrorna
            om att det blir 1 % högre ränta vid ett utanförskap, som samtliga
            deltagare på ja-sidan har jonglerat med i debatten.
          </note>
          <note>
            Jag vill alltså fråga er på ja-sidan hur ni vill ha det.
          </note>
          <note>
            Är EU ett föränderligt, dynamiskt och spännande projekt, eller
            är det ett förutsägbart och stabilt projekt?
          </note>
          <note>
            För mig är det ganska klart att EU är Carl Bildts projekt snarare
            än Ingvar Carlssons och Mats
          </note>
          <note>
            Hellströms.
          </note>
          <note>
            Särskilt svårt har jag haft att förstå hur
          </note>
          <note>
            Socialdemokraterna ser på penning- och finanspolitiken vid ett
            medlemskap.
          </note>
          <note>
            I Jan Bergqvists och Anita Gradis reservation till
          </note>
          <note>
            Riksbanksutredningen avvisades det borgerliga förslaget att lagfästa
            inflationsmålet som överordnat och Riksbankens mer oberoende ställning
            med motiveringen, att grunden för att skapa trovärdighet inte
            läggs genom formella lagregler utan i stället genom att bygga
            upp förtroende för den ekonomiska politiken och skapa en bred
            acceptans i samhället för betydelsen av en låg inflation.
          </note>
          <note>
            Men, Mats Hellström, regleringen av riksbankernas oberoende och
            av inflationsbekämpningens överhöghet är ju själva grundbulten
            i EU:s penningpolitiska samarbete. Om
          </note>
          <note>
            Sverige blir medlem måste vi ju rätta oss efter detta redan den
            1 januari 1995. Det har inte med det tredje steget i valutasamarbetet
            att göra. Ni kommer alltså inte att kunna fullfölja er linje när
            det gäller synen på penningpolitiken och Riksbanken vid ett medlemskap.
          </note>
          <note>
            Den socialdemokratiska uppfattningen om finanspolitiken är lika
            oklar. Ingvar Carlsson talade på den socialdemokratiska partikongressen
            om att återupprätta keynesianismen på EU-nivå. Allan
          </note>
          <note>
            Larsson har talat mycket om att vi nu skall få se den svenska
            synen på finans- och arbetsmarknadspolitik gå segrande fram i
            EU.
          </note>
          <note>
            Men i EU-kommissionens vitbok från december
          </note>
          <note>
            1993 talades det om ökade löneskillnader och flexibilitet på
            arbetsmarknaden, inte om en samordnad finans- och arbetsmarknadspolitik.
            Ministerrådet vred förslagen ytterligare ett steg åt höger. Det
            är ingen slump att Carl Bildt och Helmut Kohl helhjärtat kan ansluta
            sig till de principer som vägleder EU:s syn på såväl finans- som
            penningpolitik. Jag förstår inte riktigt den socialdemokratiska
            optimismen på denna punkt.
          </note>
          <note>
            Medlemskapet betyder för jordbruket och teko en återgång till
            den gamla regleringspolitiken. Ja-sidan försäkrar att det handlar
            om tillfälliga reträtter. Jag påminns litet grand om linje 2 i
            kärnkraftsomröstningen. Det är tydligen fråga om att avveckla
            spannmåls- och fläskbergen med förnuft.
          </note>
          <note>
            Tror verkligen ja-sidan att det är lättare att besegra franska
            bönder och portugisiska skjortfabrikanter än vad det var att besegra
            kärnkraftslobbyn här i
          </note>
          <note>
            Sverige?
          </note>
          <note>
            Vi har blivit anklagade på nej-sidan för att vi saknar både alternativa
            förslag och förståelse för ekonomisk realism. Också där påminner
            argumenten om kärnkraftsdebatten. Men jag tror inte att vi på
            nejsidan kommer att underskatta plånboksfrågornas, ekonomins,
            genomslagskraft den här gången. Efter att ha varit ute på ganska
            många möten i EU-frågan anser jag att förståelsen på nej-sidan
            för att det kommer att krävas en mycket kärv budgetsanering, oavsett
            hur det går den 13 november, är god.
          </note>
          <note>
            Herr talman! I boken Hallänning Svensk Europé hänvisar Carl Bildt
            till Churchill, som brukade tala om Europa som både civilisationens
            och den kristna trons och etikens vagga. I dag talade Carl Bildt
            om utanförskapet och Sverige som en del av en restpost bland randstaterna.
          </note>
          <note>
            Det var den sortens Europakaxighet som min generation reagerade
            så starkt emot. Vi läste Görans
          </note>
          <note>
            Palms orättvisa betraktelse och förfärades över det västerländska
            storhetsvansinnet och kolonialismens illdåd. Vi slog för långt
            över åt andra hållet och trodde att mycket som det svenska etablissemanget
            sade om diktaturerna i öst var lögn. Där hade vi fel.
          </note>
          <note>
            Men jag är också stolt över mycket av vad min vänstergeneration
            tyckte och ville. Vi trodde på rättvisan och solidariteten. Jag
            tror vi bidrog till den aktiva svenska neutralitetspolitiken och
            till att göra
          </note>
          <note>
            Sverige känt i tredje världens länder. När ni reser i dag i Vietnam,
            Sydafrika eller Nicaragua märker ni att Sverige har ett gott rykte
            som en självständig nation som inte står på de rika ländernas
            sida.
          </note>
          <note>
            Herr talman! Svenska folket skall rösta den 13
          </note>
          <note>
            november. Om det blir ett ja, kommer vi vänsterpartister att
            rösta ja här i riksdagen. Jag räknar med att ni som vill ha ett
            ja kommer att rösta nej om svenska folket säger nej den 13 november.
            Jag vill sluta med att fråga Mats Hellström följande. För att
            skapa klarhet läggs väl propositionen fram även vid ett nej? Då
            skall vi väl här i riksdagen rösta nej till
          </note>
          <note>
            EU-propositionen? Det finns en osäkerhet hos svenska folket om
            ja-sidan verkligen kommer att rätta sig efter ett nej om svenska
            folket i god demokratisk ordning röstar nej. Jag har ganska gott
            hopp om att svenska folket kommer att vara så klokt att man röstar
            nej.
          </note>
          <note type="speaker">
            Anf. 5 MARIANNE SAMUELSSON (mp):
          </note>
          <note>
            Herr talman! Det är fascinerande att sitta och lyssna på herrarna
            som har talat för ett ja till medlemskap. Jag undrar ibland var
            jag befinner mig när jag hör Carl Bildt tala om att vi måste finnas
            med i Europa. Jag har alltid uppfattat att jag lever och bor i
          </note>
          <note>
            Europa, och jag är stolt över det. Frågan i avtalet är vilket
            inflytande vi kommer att ha över den politik vi skall föra här
            hemma och det internationella inflytande som vi kommer att få
            i framtiden.
          </note>
          <note>
            Olof Johansson talar om att vi behöver mer samarbete. Ja visst
            behöver vi det. Men då skall vi inte låsa in oss och bara samarbeta
            med några få länder. Bengt Westerberg talar om freden och miljön,
            men han har helt andra utgångsvyer än vad jag har när jag talar
            om fred och miljö.
          </note>
          <note>
            Det finns för mig och mitt parti tre tunga skäl till att rösta
            nej till medlemskap i den europeiska unionen och det framförhandlade
            avtalet. Det är avtalet vi skall rösta om, dvs. demokratin, miljön
            och det internationella samarbetet.
          </note>
          <note>
            Demokrati bygger på att människor kan vara aktiva och har möjlighet
            att påverka. Vi har i Sverige haft den s.k. folkrörelsedemokratin.
            Det är den modell som har byggt på att våra folkrörelser och medlemmarna
            har haft möjlighet att påverka bl.a.
          </note>
          <note>
            genom att i en mängd frågor vara remissinstanser.
          </note>
          <note>
            Detta har inneburit att man i ett tidigt stadium har kommit in
            i beslutsprocessen och kunnat komma med synpunkter och påverka.
          </note>
          <note>
            I den pågående EU-debatten har frågan vänts. När avtalet var
            färdigförhandlat gavs det möjligheter för remissinstanser att
            ha synpunkter. Det var synpunkter som då inte kunde beaktas eftersom
            avtalet redan var påskrivet.
          </note>
          <note>
            Detta tycker jag med all tydlighet visar på problemet med demokratin
            vid ett medlemskap. Det förväntas inte längre att det skall finnas
            aktiva samhällsmedborgare. Den lilla grupp som är med och styr
            inom EU har redan bestämt sig innan folket ges möjlighet att påverka.
          </note>
          <note>
            På samma sätt gäller detta beslutsprocessen inom miljöområdet.
            Miljöbesluten inom EU är litet av en katastrof. Framför allt är
            det EU:s inre marknad och struktur som leder till ökad miljöbelastning.
            Men det är inte det enda problemet med miljön inom EU.
          </note>
          <note>
            Jordbrukspolitiken kan ur miljösynvinkel närmast betraktas som
            en katastrof. Den jordbrukspolitiken tvingas nu Sverige att anamma.
          </note>
          <note>
            På kemikalieområdet går det att se en stor mängd diffusa utsläpp
            av diverse slag, bl.a. på varusidan.
          </note>
          <note>
            Sverige har inte fått ett enda permanent undantag i avtalet för
            de bättre regler som finns här.
          </note>
          <note>
            Det är kanske just det avtal som svenska folket skall rösta om
            som vi bör föra betydligt mer debatt kring. Och det var precis
            det som Per Gahrton tog upp. Men Bengt Westerberg påpekade att
            Per Gahrton gick in på detaljer. Men ett avtal är alltid fyllt
            av detaljer, och det är dessa man naturligtvis skall ta ställning
            till när man skall rösta. Den tredje viktiga frågan är den internationella
            solidariteten. På den punkten känner jag en extra stor oro över
            att Sveriges röst kommer att försvinna i de internationella organen.
            I avtalet står det nämligen att vi skall ha en gemensam utrikes-
            och säkerhetspolitik. Men Sverige har inte begärt några undantag
            från den gemensamma utrikes- och säkerhetspolitiken, som på sikt
            också skulle kunna leda till en gemensam försvarspolitik.
          </note>
          <note>
            I bl.a. Dinkelspiels tal står att läsa: Vi inser att det gemensamma
            målet är en gemensam utrikes- och säkerhetspolitik som på sikt
            kan leda till ett gemensamt försvar. Vi tänker inte motsätta oss
            detta.
          </note>
          <note>
            Men därmed har ju Sverige lovat att följa det som står i Maastrichtavtalet.
            Under Artikel J står att läsa att man skall samordna sin utrikespolitik
            så att den nationella politiken är i överensstämmelse med de gemensamma
            ståndpunkterna.
          </note>
          <note>
            I internationella forum och på internationella konferenser skall
            man hävda den gemensamma ståndpunkten. Därmed försvinner Sveriges
            möjligheter att i t.ex. FN ha en egen politisk åsikt.
          </note>
          <note>
            Naturligtvis kommer detta att drabba tredje världen.
          </note>
          <note>
            Herr talman! När riksdagens öppnade gladdes vi kvinnor åt att
            vi hade fått ökat inflytande i riksdagen.
          </note>
          <note>
            Vi hade ökat antalet kvinnor, och vi var stolta över att vi i
            Sverige var bäst i världen när det gäller kvinnorepresentationen.
            Men vi var inte bara ute efter att vara många kvinnor, utan vi
            var också ute efter att få ökat inflytande och makt. Det känns
            därför extra upprörande att man nu försöker flytta makten från
            riksdagen till regeringen och EU. Den lagstiftande makten kommer
            inte längre att vara hos oss folkvalda i Sveriges riksdag.
          </note>
          <note>
            Det var därför en grundlagsändring klubbades igenom i våras,
            en grundlagsändring som innebär att
          </note>
          <note>
            EU:s lagar står över Sveriges lagar, om svenska folket mot förmodan
            skulle rösta ja till avtalet och därmed medlemskapet i den europeiska
            unionen. Då kommer vi att få ca 80 000 sidor ny lagtext som skall
            gälla, detta utan att vare sig riksdagen eller den svenska folkrörelsen
            haft möjlighet att påverka innehållet i lagarna.
          </note>
          <note>
            För att riksdagen över huvud taget skall få insyn i besluten
            står det i propositionen att man måste upprätta ett EU-utskott.
            Dit skall EU:s representanter vara skyldiga att rapportera vad
            som är på gång.
          </note>
          <note>
            Kanske var det inte så konstigt att det var betydligt lättare
            att få in fler kvinnor i riksdagen den här valomgången; makten
            skall ju ändå inte ligga här längre. Kvotering är inte heller
            något som EU värnar om i sin jämställdhetspolitik.
          </note>
          <note>
            Herr talman! Avslutningsvis vill jag säga att svenska folket
            behöver en tydlig bild av vad EU-
          </note>
          <note>
            avtalet innehåller. Det är ju det man skall rösta om.
          </note>
          <note>
            Hur blir det med EU-avgiften? Vem skall betala den? Summan 20
            miljarder kronor är stor i en ekonomi som Sveriges, som den ser
            ut i dag. Om man dessutom läser regeringens egna konsekvensutredningar
            vad gäller ekonomin, finner man i bilaga 6 att 20 miljarder kronor
            endast utgör en del av kostnaden. Man räknar dessutom med en skatteanpassning
            på 20-30 miljarder kronor ytterligare.
          </note>
          <note>
            Apropå vinsten sägs det att de vinster som Sverige gör med ett
            medlemskap görs redan med hjälp av
          </note>
          <note>
            EES-avtalet. Påståenden om att EES-avtalet skulle vara en så
            stor katastrof stämmer inte med de ekonomiska utredningar som
            regeringen själv gjort.
          </note>
          <note>
            Jag förväntar mig att vi från Socialdemokraterna får litet mer
            svar på varifrån avgiften skall tas.
          </note>
          <note>
            Vad gäller alliansfriheten kan jag inte förstå hur man i avtal
            kan skriva in att man skall vara alliansfri i en union som skall
            ha gemensam utrikes- och säkerhetspolitik, gemensam ekonomisk
            politik, gemensamt medborgarskap och gemensamma yttre gränser.
            Jag har talat med många människor om detta.
          </note>
          <note>
            Framför allt de som inte är svenskar har mycket svårt att förstå
            hur man kan mena att Sverige skulle kunna förhålla sig alliansfritt.
          </note>
          <note>
            Frågan om drogpolitiken kräver också sitt svar. I
          </note>
          <note>
            Sverige har vi en aktiv kamp mot narkotikan för att bekämpa den.
            Men hur skall vi klara att ha en aktiv drogpolitik i Sverige om
            Sverige skall ha öppna gränser? Vi får inte längre någon möjlighet
            att stoppa flödet vid gränsen. Det är klart att det finns skillnader
            mellan ett medlemskap och ett icke-medlemskap, framför allt när
            det gäller våra möjligheter att fatta våra egna beslut, att ha
            en egen ekonomisk politik och att ha en aktiv internationell politik.
          </note>
          <note type="speaker">
            Anf. 6 ALF SVENSSON (kds):
          </note>
          <note>
            Herr talman! Under en valrörelse hör det till att man söker det
            som skiljer och inte det som förenar.
          </note>
          <note>
            Det är demokratins väsen att vi sedan naturligtvis debatterar
            om det som vi har olika åsikter om. Jag tror emellertid att det
            också i en EU-debatt kunde vara rimligt att något söka det som
            förenar och som vi har gemensam uppfattning om. Medlemskap eller
            inte medlemskap handlar ju inte om, som Bengt
          </note>
          <note>
            Westerberg uttryckte det, himmel eller helvete. När man lyssnar
            till Marianne Samuelsson får man hela tiden höra att det handlar
            om en katastrof om det blir ett medlemskap för Sveriges del. Jag
            tror att när det i debatten jagas fram den typen av stämningar
            är inte debatten sann; man försöker ju nästan påstå att den ena
            sidan har monopol på all klarsyn och allt förnuft samt på en framtid
            i välfärd.
          </note>
          <note>
            Herr talman! Precis som det sagts tidigare har
          </note>
          <note>
            Europaidén sina rötter i den verklighet som fanns efter två fasansfulla
            världskrig. Vi får inte glömma det allt för snabbt. Absolut ingenting
            tedde sig mer självklart för de tre kristdemokraterna, fransmannen
          </note>
          <note>
            Robert Schumann, tysken Konrad Adenauer och italienaren Alcide
            de Gasperi, än att efter världskrigen fundera över vad de samfällt
            skulle kunna göra för att undanröja riskerna för ett nytt krig.
            Det hade väl varit brottsligt om inte kungstanken efter två världskrig
            hade varit hur man skulle främja freden för att bevara den. Eller
            hur? Den ledande tanken efter kriget var naturligtvis vad man
            kunde göra för att värna freden, vad man kunde göra för att förvalta
            fred och frihet, för att dika ur de träskmarker i vilka misstänksamhet
            och våld, hat och vanvett jäser - fattas bara annat.
          </note>
          <note>
            Kristdemokrater nere på den europeiska kontinenten har gång på
            gång till mig uttalat en viss besvikelse över att vi i Norden
            inte riktigt anammar själva EU- idén, samförstånds- och fredsidén.
            Vi vet att Europas historia är full av gränskonflikter. En historisk
            atlas kan entydigt visa oss hur gränser förskjutits efter krig,
            hur gränsbommar skapat främlingsskap och hur maktgalna furstar
            sått misstänksamhet och revanschlusta runt mer eller mindre artificiella
            nationsgränser.
          </note>
          <note>
            Vi vet från en mängd skilda områden att kontakter, umgänge, möjlighet
            att mötas och leva tillsammans är den bästa förutsättningen för
            att främja respekt och förståelse människor emellan. Det var ju
            därför inte ett uns egendomligt att Europafäderna ville föra människor
            närmare varandra genom att lyfta gränsbommar och sudda ut gränser.
          </note>
          <note>
            Ett annat påstående som vi säkert från både ja- och nej-sidan
            också kan enas om är att människovärdet är universellt. Varje
            individ är unik och har ett och samma värde. Uttryckt med andra
            ord: det existerar inga geografiska eller nationella gränser,
            inga avstånd, inga språkliga barriärer som kan gradera eller relativisera
            människovärdet. Det är således helt omöjligt att göra gällande
            att vi inte skulle se samma människovärde i belgaren eller italienaren
            som i vår egen granne. Detsamma gäller givetvis vår relation till
            tanzaniern och innevånaren i Dhaka. Därmed har jag givetvis inte
            sagt att alla sammanhang, alla sammanslutningar, unioner och föreningar
            är något som man bör finnas med i. Men jag vill ha understruket
            att vårt ansvar för medmänniskor inte är nationellt begränsat,
            att vi inte har rätt att placera oss på åskådarläktarna när vi
            kan vara med och påverka.
          </note>
          <note>
            Låt oss då fråga oss: Ger ett medlemskap i EU oss större chans
            att bry oss om medmänniskor på ett positivt sätt än vad ett utanförskap
            ger? Har vi något som vi tror är värt att förmedla till människor
            nere på den europeiska kontinenten? Om så är fallet, förmedlar
            vi detta bättre genom att vara medlemmar i
          </note>
          <note>
            EU än att stå utanför? Finns det rent utav något i EU
          </note>
          <note>
            som vi borde kunna tillägna oss, lära oss, ta till oss?
          </note>
          <note>
            Det vore ju förfärligt om inte också den frågan ställdes. Kan
            det rent av vara så att vi svenskar kan få stöd och styrka från
            folk nere på kontinenten när det gäller människosynen, när det
            gäller värderingar.
          </note>
          <note>
            Måste vi alltid se folken på kontinenten som en grupp folk som
            skall beröva oss, ta ifrån oss någonting - de kan kanske ge oss
            någonting. Om så är fallet, sker detta bäst och mest genom ett
            medlemskap eller via ett samarbete över EU-gränsen.
          </note>
          <note>
            Hur kan vi vara med och påverka i Europa och globalt? Detta tycker
            jag är en av de viktigaste frågorna. Jag tycker inte att frågan
            1994 hur vi mest kan tänka på oss själva och isolera oss är särskilt
            rimlig.
          </note>
          <note>
            Kan vi månne bättre som medlemmar i EU verka för frihandel än
            vad vi kan utanför? En sak är ju ovedersäglig, att när EU sänker
            sina tullmurar så betyder det mer för de fattiga länderna än om
            en liten nation som Sverige ensamt gör det.
          </note>
          <note>
            Men hur går det med vår rätt att bestämma över oss själva? Det
            är den vanliga frågan, och det har människor frågat ända sedan
            stamhövdingarna skulle slå ihop sina påsar, sedan landskapsrikena
            skulle förenas, sedan kommuner i Sverige slogs samman.
          </note>
          <note>
            Risken finns alltid att byråkrater och politiker försöker att
            samla makt på sig. Samtidigt vet vi att många frågor kräver gemensamma
            europeiska och internationella lösningar. De gäller de stora miljöfrågorna,
            flyktingfrågorna, arbetslösheten, biståndet till u-länderna osv.
            Det blir alltså nödvändigt att fatta beslut på olika nivåer. Men
            vi måste ha en bra princip för att se till att besluten fattas
            på rätt nivå.
          </note>
          <note>
            Och det har vi. Det är subsidiaritetsprincipen.
          </note>
          <note>
            Det betyder att varje beslut skall fattas på den nivå som är
            så nära dem som berörs av besluten som möjligt. Och ofta kan individer
            eller små naturliga gemenskaper eller kommuner vara de som skall
            fatta besluten, men de saknar resurser. Därför behövs stöd, eller
            subsidier, i någon form. Stödet kan vara pengar, lagstiftning,
            råd, minoritetsskydd och mycket annat.
          </note>
          <note>
            Herr talman! Jag är övertygad om att vi inom EU
          </note>
          <note>
            kommer att finna att en del frågor kommer att beslutas i större
            kretsar, på högre nivå än vad vi är vana vid. Samtidigt kommer
            andra beslut att komma närmare kommuner, arbetsplatser, familjer
            och individer.
          </note>
          <note>
            Låt mig erinra om en del frågor som regering, riksdag, landsting,
            kommuner och arbetsmarknadens parter kommer att besluta om i Sverige.
            Och det gäller oavsett om Sverige blir EU-medlem eller behåller
            EES-avtalet.
          </note>
          <note>
            Vård och omsorg, barnomsorg, sjukvård och äldreomsorg bestämmer
            vi själva över. Det ingår varken i EES-avtalet eller i EU-medlemskapet.
            Så de viktigaste frågorna finns fortfarande inom landets gränser.
            Den socialdemokratiska regeringen är enligt mitt sätt att se farligare
            för vårdnadsbidraget, friskolorna, skolpengen och valfriheten
            inom vården än vad ministerrådet i Bryssel är.
          </note>
          <note>
            Hur stor pension, hur stor sjukpenning, hur stort barnbidrag
            och hur hög arbetslöshetsersättning vi skall ha avgör vi själva.
            Men EU har regler som skyddar dem som flyttar mellan länderna.
          </note>
          <note>
            Vi bestämmer själva över hur skolan skall se ut, hur många år
            man skall gå i skolan, vilket innehåll utbildningen skall ha.
            Vi bestämmer regler för studiebidrag och studiemedel.
          </note>
          <note>
            Och huvuddelen av arbetsmarknadspolitiken bestämmer vi själva
            över. EU utarbetar gemensamma förslag för att minska arbetslösheten.
            Men vi själva beslutar om åtgärderna i Sverige.
          </note>
          <note>
            Alla direkta skatter - inkomstskatt, kapitalskatt, fastighetsskatt
            och liknande - bestämmer vi svenskar själva över. Det har inte
            med EU att göra. Också det svenska försvaret bestämmer vi över,
            även om vi blir medlemmar i EU. Vi avgör om vi vill bli med i
            ett kommande försvarssamarbete.
          </note>
          <note>
            Allemansrätten har inte heller med EU att göra.
          </note>
          <note>
            Vi bestämmer själva om alkoholkonsumtionen skall minska i Sverige.
            Vi behåller Systembolaget, men de statliga alkoholmonopolen för
            tillverkning och import/export försvinner.
          </note>
          <note>
            Under senare år har den s.k. marknaden debatterats flitigt i
            Sverige. Mer eller mindre preciserat har kritik riktats mot marknaden
            och missförhållanden har påtalats. Den som pläderat för att marknaden
            skall tuktas - förstås utan att tala om hur - har i regel plockat
            pluspoäng. Det har exempelvis sagts att man borde hitta någon
            tröghet som gör att kapitalet inte så lätt flyger över nationsgränsen.
            Detta eteriska önskemål tyder just på att vår lilla svenska ekonomi
            lätt blir en kastboll i det internationella kapitalets stora nävar.
            Därför är det svårt att förstå att en del av dem som vill tukta
            kapitalet är så ängsliga för den styrka och stadga som ett EU-medlemskap
            ger.
          </note>
          <note>
            Herr talman! Jag tycker att det är en absolut självklarhet att
            vi skall respektera varandras åsikter i
          </note>
          <note>
            EU-debatten. Vi vet att skiljelinjen mellan ja och nej går genom
            de flesta politiska partier. Det tillhör demokratisk mognad att
            sakligt debattera och ärligt respektera åsikter.
          </note>
          <note>
            Men det måste vi väl alla vara överens om, att
          </note>
          <note>
            Europa i dag är ett helt annat än när EU-fäderna började grubbla
            över kontinentens framtid. Men för den skull hade de rätt när
            de satsade på fred och frihet.
          </note>
          <note type="speaker">
            Anf. 7 Statsrådet MATS HELLSTRÖM (s):
          </note>
          <note>
            Herr talman! Vi har skäl att glädja oss å det finska folkets
            vägnar. Vi har också skäl att glädjas med den europeiska unionen.
            Ett finskt medlemskap i EU
          </note>
          <note>
            betyder en starkare nordisk profil där Danmark hittills har kallat
            sig bryggan till Norden. Skulle också Norge och Sverige bli medlemmar
            kommer den nordiska modellen på många sätt att åberopas inom EU
            när det gäller framtidslösningar.
          </note>
          <note>
            På många håll inom EU har man stora förväntningar på oss i Norden
            att vi skall bidra med uppslag och initiativ för att man skall
            kunna ge sig i kast med de stora framtidsfrågorna, sysselsättning,
            arbetsmarknad, Europas miljö och medborgarnas delaktighet.
          </note>
          <note>
            Förra veckan hade vi en stor och viktig EU-debatt här i kammaren.
            Vi som är anhängare av medlemskap ställde då frågor till nej-sägarna.
            Vilken politik skall föras om vi blir stående utanför den 14 november?
            Vi fick inte många svar då. Och de svar som vi fick har ju förlorat
            mycket av sin aktualitet bara under den vecka som har gått.
          </note>
          <note>
            Det finns i dag inget nordiskt alternativ till EU när nu Finland
            blir medlem och tillsammans med
          </note>
          <note>
            Danmark vill verka för det nordiska inom EU. EES-
          </note>
          <note>
            avtalet, som nej-sidan stöder sig på, urholkas alltmer för varje
            land som lämnar EFTA. Med Finland som
          </note>
          <note>
            EU-medlem och med Sverige som utanförstående, skulle gränsen
            mellan Sverige och den europeiska unionen gå vid Torne älv mellan
            Haparanda och
          </note>
          <note>
            Torneå.
          </note>
          <note>
            Med tanke på den debatt som fördes och de argument som framfördes
            förra gången kan väl ingen längre på allvar använda sig av det
            som nej-sidan har anfört varje gång det har hållits en debatt.
            Nej-sidan har hävdat att Sverige skulle bli en delstat som skulle
            förlora sin självständighet som nation. Vilket folk i
          </note>
          <note>
            Europa är det som kanske mer än andra har slagit och slår vakt
            om sin självständighet, t.o.m. under två krig?
          </note>
          <note>
            Finns det någon som verkligen på allvar vågar påstå att Finlands
            folk med öppna ögon skulle rösta bort sin självständighet?
          </note>
          <note>
            Den allmänpolitiska debatten under dessa tre dagar kommer att
            handla om hur vi skall klara jobben och möta hoten mot den svenska
            välfärdsstaten. Vad är det som gör nej-sägarna så rädda för att
            samarbeta med andra för att klara sysselsättningen i en värld
            där de ekonomiska krafterna är så starkt internationellt sammanflätade?
            Ensam är inte stark i denna värld.
          </note>
          <note>
            Spanien har försökt att komma till rätta med sin arbetslöshet
            för sig, Belgien sin för sig och Frankrike sin för sig. Ingen
            har lyckats. Varför skulle det vara lättare för oss att lösa arbetslöshetens
            problem på egen hand? Vi vet alla hur Frankrike misslyckades i
            början av 1980-talet, och man lärde sig av den läxan.
          </note>
          <note>
            Men skulle Sverige, som är ett betydligt mindre land, vara bättre
            än Frankrike på detta?
          </note>
          <note>
            Under trycket av lågkonjunkturen har insikten kommit i EU att
            också arbetslösheten måste bekämpas med en gemensam politik. Nu
            står sysselsättningen på den gemensamma dagordningen.
          </note>
          <note>
            Sysselsättningen, Johan Lönnroth, är inte underordnad inflationsbekämpningen
            i Maastrichtavtalet. De behandlas likvärdigt där, och det tror
            jag att Johan
          </note>
          <note>
            Lönnroth vet.
          </note>
          <note>
            Vitboken är det första steget. Man vill satsa på en aktiv arbetsmarknadspolitik
            och kompetensutveckling. Det gäller också transporter, telekommunikationer
            och mycket annat som skapar jobb. EU har bara under de senaste
            åren satsat 58
          </note>
          <note>
            miljarder på olika program till arbetsmarknadsstöd.
          </note>
          <note>
            Fram till 1998 kommer man att gå vidare med 135
          </note>
          <note>
            miljarder. Det handlar då om viktiga och konkreta saker som vi
            också brukar diskutera här i vår kammare.
          </note>
          <note>
            Det handlar om miljarder för att förbättra jämställdheten mellan
            kvinnor och män, att integrera ungdomar på arbetsmarknaden, om
            vidareutbildning för dem som riskerar att fastna i arbetslöshet
            i gamla industrier, en ökad satsning på vidareutbildning och kompetensutveckling.
            Det är också ett svar på våra socialdemokratiska vänners krav
            i Europaparlamentet.
          </note>
          <note>
            Sverige kommer att få ta del av strukturfonderna om
          </note>
          <note>
            Sverige blir medlem.
          </note>
          <note>
            De europeiska socialdemokraternas parti har utarbetat ett program
            om arbete i Europa under Allan
          </note>
          <note>
            Larssons ledning - han kommer att tala om det senare. Det är
            det första steget in i en gemensam politik för att skapa sysselsättning.
          </note>
          <note>
            Varför skall inte Sverige delta i det samarbete som byggs upp
            för att skapa jobb?
          </note>
          <note>
            Samarbete över gränserna för att skapa nya jobb är emellertid
            inte nog. Det är också ett måste för dem som har jobb. Om det
            inte fattas beslut som motverkar social dumpning, konkurrens mellan
            nationerna på det området, ställs länder och människor mot varandra.
          </note>
          <note>
            Länder med dålig arbetsrätt gynnas, andra missgynnas, företag
            flyttar ut - i det ökända
          </note>
          <note>
            Hooverfallet flyttades produktionen från Frankrike till
          </note>
          <note>
            Skottland - till länder där arbetsvillkoren är sämre och företagen
            tjänar mer.
          </note>
          <note>
            EU-samarbetet handlar också om att motverka social dumpning.
            Det är vad det sociala protokollet handlar om. Jag undrar hur
            ett parti som kallar sig ett vänsterparti kan säga nej till det
            sociala protokollet och i stället i realiteten bejaka en okontrollerad
            marknad, där risken är stor att trygghet och hälsa i arbetslivet
            motverkas?
          </note>
          <note>
            Koncernfackliga avtal är viktiga för Europafacket.
          </note>
          <note>
            Kampen för sådana har nu pågått i 25 år. Nu har ministerrådet
            fattat ett beslut om koncernfackliga avtal. Det är en stor framgång
            för det fackliga samarbetet i Europa. Representanter för företagen
            skall sätta sig ner med facket och förhandla om koncernavtal.
          </note>
          <note>
            Varför skall vi säga nej till samarbete över gränserna som ger
            resultat för löntagarna? På vilket sätt hade det varit bättre
            om varje enskild nation inom
          </note>
          <note>
            EU hade försökt driva frågan om koncernfackliga avtal mot de
            multinationella företagen?
          </note>
          <note>
            Vi har en lång väg tillbaka till full sysselsättning.
          </note>
          <note>
            EU-medlemskap löser inte automatiskt Sveriges problem, men ett
            medlemskap förbättrar möjligheterna att skapa jobb. Det ger oss
            chansen att gemensamt med våra grannländer skapa tryggare och
            bättre samhällen.
          </note>
          <note>
            Samarbetet inom EU är naturligtvis inte alls okontroversiellt.
            Det är ofta alldeles för trögt, rätt så segt. EU är inte någon
            perfekt beslutsapparat, tvärtom. Min kritik av EU är ofta att
            allt tar för lång tid, det är litet segt och trögt. Man måste
            fråga sig varför det är så. Jo, det är baksidan, allt det negativa.
          </note>
          <note>
            Det positiva är att EG är ett samarbetssystem där man inte kör
            över nationer, där inte stormakterna vältrar över de små, utan
            där varje land, varje gruppering skall ha med sin bit. Det är
            egentligen likt svensk kommunalpolitik. Det finns någonting gott
            i detta. Det är ett samarbete mellan länderna.
          </note>
          <note>
            Varför skulle vi ställa oss utanför? Tror vi verkligen att vi
            ensamma är starkare i en internationell situation där så gott
            som alla andra omkring oss bedömer att samarbete är viktigt, också
            om det kan ta tid?
          </note>
          <note>
            Vi har i Sverige Västeuropas högsta ränta. Om vi fick ner räntan
            på en genomsnittlig europeisk nivå, skulle budgetunderskottet
            här minska med 30 à 40
          </note>
          <note>
            miljoner kronor. Frågan till nej-sägarna, inte minst till
          </note>
          <note>
            Johan Lönnroth som hänvisar till att man bör ta en diskussion
            om studier som handlar om analyser, är:
          </note>
          <note>
            Vad är det för politik som ni vill föra för att kompensera det
            faktum att Sverige får leva med en permanent högre ränta i ett
            utanförskap? Den frågan måste ni svara på. Om så gott som alla
            andra samarbetar kring valutapolitik, hjälper varandra genom riksbankerna
            när det blir spekulation, är det självklart att tendensen blir
            att vi får en högre ränta, att vi permanent kommer att få leva
            med högre kostnader, om inte någon mycket speciell politik genomförs.
            Vad är det för politik? Johan Lönnroth måste rimligen upp till
            bevis efter sitt inlägg.
          </note>
          <note>
            Österrikes exempel är intressant när det gäller frågan hur företagen
            reagerar på ett EU-medlemskap.
          </note>
          <note>
            Förra året föll investeringarna med ungefär 18 % i
          </note>
          <note>
            Österrike. Allt pekade på att den nedåtgående trenden skulle
            fortsätta. Med Österrikes ja till ett fullt medlemskap i EU och
            den samlade ekonomiska återhämtningen har lett till en kraftig
            vändning. I
          </note>
          <note>
            stället för ett förutsett investeringsfall på 3 % ökar nu investeringarna
            med 5 %. Det är till stor del en effekt av att det österrikiska
            folket har sagt ett klart ja till ett medlemskap.
          </note>
          <note>
            Säger vi nej till att Sverige skall få påverka, kommer inte svenska
            företag och intresseorganisationer att vara overksamma och hoppas
            att det ändå fattas bra beslut i Bryssel. De kommer att åka dit
            för att påverka och få gehör för sina idéer. LRF och Stockholms
            stad har redan kontor i Bryssel, bilindustrin likaså. Politiken
            däremot, som alltid varit ett redskap för de missgynnade i samhället,
            kommer att stanna inom Sveriges gränser vid ett nej.
          </note>
          <note>
            Men det behövs en politisk motkraft till företag och kapital
            som rör sig oberoende av nationsgränser.
          </note>
          <note>
            I politiken görs orättvisor synliga. Därför är det så viktigt
            att den finns med också på en europeisk nivå.
          </note>
          <note>
            På vilket sätt får de missgynnade grupperna det bättre av att
            inte finnas representerade på en EU-nivå? På vilket sätt gynnas
            Sverige av att inte ha en politisk motkraft på europeisk nivå?
          </note>
          <note>
            Nej-sidan talar om både Sverige och EU som något statiskt. Men
            världen förändras snabbt också i
          </note>
          <note>
            EU. Den snabba förändringen märkte människorna i
          </note>
          <note>
            Dresden, Leipzig, Magdeburg när muren föll. Då förvandlades inte
            bara östra Tyskland, utan också EG
          </note>
          <note>
            ändrade karaktär. När människorna i Finland har bestämt sig förändrar
            det villkoren i Finland, men det förändrar också EU. Unionen får
            en 130 mil lång gräns till Ryssland. Om något decennium är det
            troligt att polacker, tjecker, slovaker och ungrare ingår som
            medlemmar i unionen. Om Sverige och Finland blir medlemmar och
            kan driva på, kan det också gälla människorna i de baltiska staterna.
          </note>
          <note>
            Vad vi med säkerhet kan säga är att EU kommer att vara någonting
            annat än vad det är i dag. Det som förändras kan också påverkas.
            Vårt val gäller om vi vill vara med och förändra eller om vi vill
            ställa oss utanför. Att vara utanför betyder ingalunda att vi
            inte kommer att förändras, utan att vi låter andra bestämma villkoren
            för förändringen.
          </note>
          <note>
            Många människor tänker ju att EU bara betyder förändringar och
            frågar sig: Kan vi inte i stället fortsätta att ha det som vi
            hitintills har haft det? Men sanningen är ju att det inte blir
            som förr. Vi har förlorat 400 000 jobb i Sverige på fem år. Många
            av dessa jobb kommer inte tillbaka trots att tiderna blir bättre.
            För att vi skall återvinna full sysselsättning måste det skapas
            också helt nya jobb. Slutsatsen blir:
          </note>
          <note>
            Att inte delta i förändringen betyder inte att det blir som förr
            utan att fler blir arbetslösa. Till sist kan välfärdssamhället
            förtvina.
          </note>
          <note>
            Till dem som tvekar om de skall rösta ja till medlemskap i EU
            därför att det innebär förändring säger jag: I själva förändringen
            ligger din chans att vara med och skapa ett samhälle som du känner
            igen, ett samhälle där alla har jobb, de sjuka får vård, miljön
            räddas och där det finns en rimlig grad av ekonomisk rättvisa.
          </note>
          <note>
            Herr talman! Avslutningsvis vill jag med anledning av den debatt
            som har förts om att följa folkomröstningsresultatet säga följande.
            Det beslut som det svenska folket fattar den 13 november kommer
            att gälla för överskådlig tid. Den proposition som nu ligger på
            riksdagens bord kommer att bli föremål för omröstning i utskott.
            Den kommer att bli föremål för omröstning här i kammaren. Vi socialdemokrater
            har utfäst oss, senast vid vår partikongress, att fullt ut följa
            folkomröstningens resultat här i riksdagen. Vid övervikt av ja
            över nej röstar vi ja i riksdagen. Vid övervikt av nej över ja
            röstar vi nej. Jag utgår från att övriga partier -
          </note>
          <note>
            Vänsterpartiet har gjort det - är beredda att göra motsvarande
            deklarationer.
          </note>
          <note type="speaker">
            Anf. 8 CARL BILDT (m) replik:
          </note>
          <note>
            Herr talman! Marianne Samulesson sade att det är viktigt att
            man målar en tydlig bild av den europeiska unionen. Jag är gärna
            med på det. Men då bör också kravet ställas att måla en tydlig
            bild av det som är alternativet till medlemskapet, dvs. utanförskapet.
            Där tvingas jag konstatera att både Marianne Samuelsson och Johan
            Lönnroth är mycket försiktiga, gränsande till alldeles ovilliga,
            att diskutera vad de faktiskt vill själva.
          </note>
          <note>
            Det intrycket förstärks när jag tar del av de motioner som Vänsterpartiet
            och Miljöpartiet nu har väckt med anledning av den förra regeringens
            proposition. I Vänsterpartiets motion står inte ett enda ord om
            vad man vill själv. I Miljöpartiets motion står några få ord om
            vad man vill själv. Där finns också
          </note>
          <note>
            EES-avtalet med. Man konstaterar mycket riktigt att detta EES-avtal,
            som man förordar för Sverige, är ett avtal som innebär att vi
            förlorar självbestämmanderätten på viktiga områden. EU-
          </note>
          <note>
            reglerna skall ju gälla också i EES-länderna.
          </note>
          <note>
            Skillnaden är bara det att vi inte är med och fattar besluten.
          </note>
          <note>
            Man räknar upp en lång rad olika saker där vi kommer att få underkasta
            oss utanförskapsalternativet. Så säger man att vi därför skall
            genomföra en seriös omförhandling av EES-
          </note>
          <note>
            avtalet. Min fråga till Johan Lönnroth och Marianne
          </note>
          <note>
            Samuelsson är: Om detta misslyckas, om ni inte får till stånd
            omförhandlingen av ert alternativ, vilka slutsatser drar ni då?
            Är ni då beredda att acceptera att det bara är medlemskapet som
            ger inflytande, eller kommer ni då att vilja riva upp EES-avtalet?
            Vi kräver en klar bild av utanförskapets konsekvenser.
          </note>
          <note>
            Det har ni en skyldighet att ge.
          </note>
          <note>
            Så till det andra huvudargumentet. Det första är, menar jag,
            inflytandet - detta att vi måste vara med och fatta de beslut
            som rör regler, lagar och förordningar som gäller i Sverige. De
            gäller ju alldeles oavsett om det är EU eller EES. Det är inflytandet
            som gör skillnaden.
          </note>
          <note>
            Det andra huvudargumentet alltså är enligt min mening freden.
            Johan Lönnroth ironiserade litet över att jag i något sammanhang
            åberopat Winston
          </note>
          <note>
            Churchill, dvs. den generation efter två förödande världskrig
            som i slutet av 40-talet och i början av 50-
          </note>
          <note>
            talet sade: Aldrig mera krig. Bara samverkan kan rädda oss från
            detta barbari. Och så räckte tyskar och fransmän varandra handen
            över gravfälten i Verdun.
          </note>
          <note>
            Winston Churchill fick så småningom finna sig i att även Storbritannien
            fick överge imperiet och gå in för den europeiska samverkan. Detta
            är historia, men det är också en levande realitet i dag.
          </note>
          <note>
            För mig är brutaliteten i Bosnien ett långt större europeiskt
            problem än byråkratin i Bryssel. Kan litet mer av byråkrati i
            Bryssel ge oss litet mindre av brutalitet i Bosnien, är jag väl
            beredd att köpa och försvara den byråkratin. Våldet, oförsonligheten
            och hatet har nämligen inte försvunnit från vårt Europa.
          </note>
          <note>
            Därför måste vi fortsätta att räcka varandra handen och bygga
            den samverkan utan vilken vi aldrig kan vara säkra på att vi kan
            hålla brutaliteten borta.
          </note>
          <note>
            Detta gör vi i Europa, och det är ett mönster för världen. Det
            står inte emot världen. Res runt i världen i dag och se hur man
            i Latinamerika, Sydostasien och
          </note>
          <note>
            Södra Afrika nu bygger en regional samverkan efter detta mönster!
            Lyssna på debatten i Mellersta Östern, där man säger: Nu har vi
            äntligen lyckats få freden.
          </note>
          <note>
            Nu räcker vi varandra handen. En dag kanske vi i
          </note>
          <note>
            Mellersta Östern kan bygga en union efter den eropeiska modellen,
            för då kan vi i Mellersta Östern få den fred som har blivit möjlig
            i Europa.
          </note>
          <note>
            Att förkasta samarbete och unionssträvanden är inte bara att
            förringa fredsmöjligheterna i Europa utan också att beröva världen
            en fredsmodell som världen faktiskt behöver.
          </note>
          <note type="speaker">
            Anf. 9 OLOF JOHANSSON (c) replik:
          </note>
          <note>
            Herr talman! Jag noterar att Mats Hellström, i varje fall inte
            hittills, velat besvara mina frågor angående den socialdemokratiska
            attacken på med EU
          </note>
          <note>
            likvärdiga konkurrensförhållanden för svenskt jordbruk. Men det
            kommer kanske ett besked senare.
          </note>
          <note>
            Under tiden kan jag tala om att Vänsterpartiet på den här punkten,
            trots sin nej-attityd i Europafrågorna har en betydligt mera nyanserad
            syn på verkligheten.
          </note>
          <note>
            Staten skall inte skära i de delfinansierade programmen, heter
            det i ett avsnitt av Vänsterpartiets motion med anledning av EU-propositionen:
          </note>
          <note>
            "Norrland och övriga skogsbygder drabbas, om miljöersättningar/LFA
            minskar. Även de miljömässigt bästa lantbruken i alla regioner
            drabbas generellt.
          </note>
          <note>
            Dessa stöd får inte minska om vi menar allvar med vår regionalpolitik
            och strävan efter ett mer ekologiskt lantbruk."
          </note>
          <note>
            Jag har försökt granska också Miljöpartiets funderingar på detta
            område. Men där är klarheten betydligt mindre. Något ställningstagande
            i fråga om delfinansieringens omfattning går det inte att få fram.
          </note>
          <note>
            Men det kanske vi kan få fram här i debatten via
          </note>
          <note>
            Marianne Samuelsson.
          </note>
          <note>
            Jag tar gärna upp några av de frågor som har diskuterats här
            och går vidare genom att utveckla miljöområdet.
          </note>
          <note>
            Det påstås ofta från anhängare av att Sverige inte blir medlem
            i EU att miljön offras på EU-
          </note>
          <note>
            anpassningens altare. Det finns skäl att reda ut vad som är korrekt
            och inte korrekt i de påståendena.
          </note>
          <note>
            När vi förhandlade om avtalet klargjorde vi att högsta tillämpade
            ambitionsnivå skulle gälla. Det blev också resultatet i förhandlingarna,
            med ett enda undantag - som kan hanteras på hemmaplan. Det gäller
            då de svenska bilavgasreglerna. Jag förutsätter att regeringen
            kommer att hantera den saken.
          </note>
          <note>
            När det gäller den högsta tillämpade ambitionsnivån är det hela
            ömsesidigt. När EU ligger högre, höjer vi. Det har vi accepterat.
            Och när vi ligger högre, behöver vi inte sänka. Därefter följer
            genomgången av tekniskt ganska komplicerade områden - t.ex. kemikaliehanteringens
            område, där vi har fått en övergångstid på fyra år.
          </note>
          <note>
            Det är i och för sig formellt korrekt att det inte ligger någon
            permanent förpliktelse för EU i detta, utan detta förutsätter
            naturligtvis inflytande och möjligheter. Det är ju därför som
            vi mycket klart har hänvisat till de högre ambitionsnivåer som
            EU självt redovisat i samband med sitt femte miljöhandlingsprogram
            och dessutom hänvisningar till klimatomständigheter som kan innebära
            att man också i fortsättningen tillåts ha olika regler, bl.a.
          </note>
          <note>
            beroende på olika klimat.
          </note>
          <note>
            En annan sak som är svår att utreda på kort tid är miljögarantin.
            Det är självklart att det inte är en garanti i ordets egentliga
            mening, utan det är en prövningsmöjlighet i EU-domstolen. Så långt
            har nejsidan rätt. Men det innebär inte att man för den skull
            omedelbart skall slänga yxan i sjön. Vi har från svensk sida ställt
            upp och bidragit med vår sakkunskap, speciellt när det gäller
            PCB-förbudet.
          </note>
          <note>
            Den frågan är, som bekant, inte avgjord.
          </note>
          <note>
            Avslutningsvis: Våra stora problem på miljöområdet är de dumheter
            som vi själva på hemmaplan hittar på: Öresundsbrobeslut, ovilja
            att respektera kärnkraftsomröstningen, Dennispaket m.m.
          </note>
          <note>
            Men där skall vi inte skylla på EU.
          </note>
          <note type="speaker">
            Anf. 10 BENGT WESTERBERG (fp)
          </note>
          <note>
            replik:
          </note>
          <note>
            Herr talman! Några kommentarer till det som
          </note>
          <note>
            Johan Lönnroth och Marianne Samuelsson sade.
          </note>
          <note>
            Johan Lönnroth påstod att EU bygger upp högre murar mot omvärlden.
            Det är naturligtvis inte avsikten att EU skall bygga upp högre
            murar. I den mån det händer något i förhållande till omvärlden
            är det snarare att murarna minskas för att så småningom försvinna.
          </note>
          <note>
            Teko kan tas som ett intressant exempel. Det är riktigt att det
            svenska medlemskapet gör att vi inte kan ha kvar ett system med
            slopade importkvoter, utan dem får vi återinföra - visserligen
            så att importen kan fortsätta i samma utsträckning som nu, men
            ändå.
          </note>
          <note>
            Det är naturligtvis ett steg tillbaka. Men i GATT-
          </note>
          <note>
            överenskommelsen ligger att de här murarna kommer att försvinna
            i slutet av det här årtiondet gentemot
          </note>
          <note>
            Östeuropa och i början av nästa sekel gentemot resten av världen.
            Det är ett steg framåt, och det innebär minskade murar - inte
            ökade murar.
          </note>
          <note>
            Det är intressant att Johan Lönnroth just nu diskuterar EU på
            den punkten. EU:s politik påminner ju mycket om det som var Vänsterpartiets
            politik -
          </note>
          <note>
            åtminstone för några år sedan, då vi i Sverige fattade beslut
            om att ta bort importrestriktionerna. Då gick
          </note>
          <note>
            Vänsterpartiet, jag tror som enda parti här i riksdagen, emot
            detta. Nu har man plötsligt anslutit sig och sagt att det här
            är ett fel med EU. Jag tycker inte att det argumentet bär särskilt
            långt.
          </note>
          <note>
            Marianne Samuelsson fortsätter att upprepa att den lagstiftande
            makten inte längre kommer att finnas i Sverige om vi väljer att
            bli medlem i EU. Kan
          </note>
          <note>
            Marianne Samuelsson verkligen på fullt allvar mena att de olika
            EU-medlemsländernas parlament inte längre spelar någon som helst
            roll, att det danska
          </note>
          <note>
            Folketinget inte längre ägnar sig åt lagstiftningsarbete? Det
            är ett fullständigt groteskt påstående, tycker jag. Jag tror inte
            att några parlamentariker ute i Europa skulle vara beredda att
            instämma i att de inte längre spelar någon roll.
          </note>
          <note>
            Marianne Samuelsson påstår i praktiken att det tyska förbundsdagsvalet
            häromdagen inte var ett riktigt val, att det skulle vara ett betydelselöst
            val som inte spelar någon som helst roll. Det är naturligtvis
            en helt orimlig ståndpunkt som hon förfäktar.
          </note>
          <note>
            Marianne Samuelsson nämnde också utrikespolitiken och påstod
            att Sverige inte skulle kunna inta en viss ståndpunkt i Förenta
            nationerna.
          </note>
          <note>
            Det är inte sant att det är så. På det utrikespolitiska området
            gäller enhällighet. Länderna är skyldiga att diskutera och att
            försöka nå fram till enhälliga ståndpunkter. Det är naturligtvis
            en stor fördel om man kan göra det, därför att sedan kan EU, för
            närvarande Västeuropa, agera enhälligt. Man kan ha större möjligheter
            att nå framgång i andra internationella sammanhang.
          </note>
          <note>
            Om enighet inte uppnås, om länderna inte enas om en gemensam
            utrikespolitik, står det naturligtvis
          </note>
          <note>
            Sverige fritt att framföra ståndpunkter i t.ex. Förenta nationerna.
            Det gör dagens EU-medlemsländer vid upprepade tillfällen både
            där och i andra internationella sammanhang.
          </note>
          <note>
            Sedan tycker jag ändå att det här med miljön är intressant. Vi
            vet ju att ett stort problem när det gäller internationell miljöpolitik
            är att det ofta, när man samlas i stora sammanhang, stannar vid
            deklarationer, allmänna målsättningar. Sedan händer det inte särskilt
            mycket mera. EU skiljer sig där från andra internationella organisationer,
            därför att man i EU kan fatta majoritetsbeslut. Jag tycker att
            man skulle kunna göra det i ännu större utsträckning än man hitintills
            kunnat göra. Men man kan ändå fatta majoritetsbeslut.
          </note>
          <note>
            Då vill jag fråga Marianne Samuelsson om hon tycker att det är
            rimligt att behålla en ordning i världen som innebär att man inte
            någonsin kan fatta majoritetsbeslut i viktiga miljöpolitiska frågor.
            Är det rimligt att det land som vill göra de minsta insatserna
            i det här internationella samarbetet alltid skall bestämma takten?
            Eller kan man inte se det som en stor fördel för miljön att vi
            faktiskt har fått till stånd en ordning i Europa som gör att man
            kan fatta majoritetsbeslut på det här området? Och skulle det
            inte vara en poäng om EU också kunde fatta beslut om att införa
            eller höja koldioxidavgiften? Då skulle vi kunna göra det i Sverige
            också. Jag tycker att det skulle vara utomordentligt bra för miljön.
          </note>
          <note>
            Anf. 11 JOHAN LÖNNROTH (v) replik):
          </note>
          <note>
            Herr talman! För Carl Bildt, som inte anser att det finns någon
            skillnad när det gäller EES och EU, i fråga om att Sverige måste
            följa lagstiftningen skulle jag vilja läsa upp något ur Margaretha
            af Ugglas
          </note>
          <note>
            Utrikesdepartements skrift om EU. EG:s rättsliga system bygger
            på två viktiga principer: omedelbar verkan och EG-rättens företräde.
            Principen om EG-
          </note>
          <note>
            rättens företräde innebär att när det blir konflikt mellan EG-rätten
            och nationella lagar och regler är det EG-rätten som gäller. Det
            gäller alla slags lagar i ett land, även grundlagar, oavsett om
            de nationella reglerna har tillkommit före eller efter en viss
            EG-
          </note>
          <note>
            regel.
          </note>
          <note>
            Jag vill också hänvisa till EES-propositionen från
          </note>
          <note>
            1992. I konstitutionsutskottets betänkande står:
          </note>
          <note>
            Utskottet har i föregående avsnitt slagit fast att EES-
          </note>
          <note>
            avtalet inte innebär att vi på något EES-organ överlåter befogenheten
            att besluta om föreskrifter som skall tillämpas här i landet.
          </note>
          <note>
            Det finns en mycket betydelsefull skillnad mellan
          </note>
          <note>
            EU och EES i det här avseendet. Det finns exempel på att EES-kommittén
            eller EES-länderna har stoppat olika direktiv från EU. När det
            gäller arbetstider stoppade Island. När det gäller sakförsäkringar
            stoppade Finland. Det är möjligt att påverka.
          </note>
          <note>
            Vi är nu beredda att pröva EES-avtalet en tid. Vi är fortfarande
            kritiska mot delar av det, men vi har fått stryk här i riksdagen.
            Nu accepterar vi att det är
          </note>
          <note>
            EES-avtalet som gäller. På samma sätt förutsätter jag att Carl
            Bildt accepterar att vi nu har allmän rösträtt i det här landet,
            trots att hans parti gjorde allt vad det kunde för att stoppa
            den allmänna rösträtten och den lika rösträtten för kvinnor och
            män när mina partikamrater 1916-1917 motionerade om det.
          </note>
          <note>
            Olof Johansson har rätt i fråga om vad vi har sagt om Norrlandsstödet.
            Vad vi däremot är starka motståndare till är det oerhört generösa
            stödet som framför allt gynnar rika spannmålsodlare i Skåne och
            i norra Tyskland. Jag skulle vilja fråga Olof
          </note>
          <note>
            Johansson hur han tror att det skall vara möjligt att föra den
            tuffa ekonomiska politik som vi alla här är överens om, om vi
            samtidigt skall mer än fördubbla det totala jordbruksstödet i
            landet.
          </note>
          <note>
            Bengt Westerberg har fel om Vänsterpartiets ställningstagande.
            När multifiberavtalet avvecklades
          </note>
          <note>
            1991 röstade vi för. Vi var också för jordbruksavregleringen
            1990. Angående det som
          </note>
          <note>
            Bengt Westerberg sade om storföretagaren i det förra inlägget
            skulle vilja säga: Om alla de större partiernas ledare, om alla
            landets ledarskribenter och om alla företrädare för storfinansen
            säger att det är en ekonomisk katastrof om vi inte kommer med
            i EU, är det klart att en och annan amerikansk placerare av pensionsfonder
            kan påverkas av det så att räntan stiger litet kortsiktigt ett
            tag.
          </note>
          <note>
            Men långsiktigt är det de reala ekonomiska faktorerna som avgör
            det här. Jag har fullt förtroende,
          </note>
          <note>
            Mats Hellström, för att vi skall klara av det här om det blir
            ett nej. Då vilar också ansvaret på er, Mats
          </note>
          <note>
            Hellström! Det gäller att ni tillsammans med oss är beredda att
            göra en deklaration om att vi om det blir ett nej gemensamt skall
            arbeta för ett realistiskt ekonomiskt program som skall klara
            Sverige från massarbetslösheten.
          </note>
          <note>
            Jag skulle vilja veta om Mats Hellström är beredd att vara mer
            konstruktiv inför ett eventuellt nej, på samma sätt som vi tydligt
            har visat att vi, om det blir ett ja, är beredda att arbeta konstruktivt
            inom ramen för den europeiska unionen.
          </note>
          <note type="speaker">
            Anf. 12 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Som tidigare sagt är det fascinerande i den här
            debatten att de båda huvudmotståndarna som fanns för drygt en
            månad sedan i valdebatterna - det borgerliga alternativet kontra
            Socialdemokraterna -
          </note>
          <note>
            nu är absolut rörande överens om hela den kommande politiken.
            Det är ju så mycket av den kommande politiken som ryms i medlemskapet.
          </note>
          <note>
            Jag skall försöka svara på en del av alla de frågor som nu haglar
            från alla håll över oss som tycker som folket gör i den här frågan.
            Det finns fortfarande en majoritet av svenskar som tycker exakt
            som
          </note>
          <note>
            Miljöpartiets och Vänsterpartiets företrädare i riksdagen. Tyvärr
            speglas inte människors åsikt i den här kammaren utan här har
            man tagit en annan ställning.
          </note>
          <note>
            Vi tycker nämligen att Sverige faktiskt har det förfärligt bra.
            Internationellt sett har vi ett bra läge. Vi har en bra ekonomi.
            Vi har en bra miljö. Vi har goda förutsättningar att klara oss
            i ett internationellt samarbete som bl.a. självfallet bygger på
            att vi kan ha rätten att upprätta våra egna handelsavtal.
          </note>
          <note>
            Jag är mycket förvånad över att man nu accepterar att ingå i
            den gemensamma handelspolitiken där
          </note>
          <note>
            Sverige faktiskt tidigare har kritiserat EU, bl.a. i
          </note>
          <note>
            GATT. Nu får vi höra här att EU:s politik är så bra och att man
            kommer att värna om den i GATT. Ja, det måste man självfallet
            göra. Sverige kommer inte att ha en egen röst i GATT och kunna
            kritisera EU, eftersom man skall tala med en röst.
          </note>
          <note>
            Det är precis det som står i artikel J 2. Det står bl.a. så här:
            Medlemsstaterna skall sörja för att deras nationella politik är
            i överensstämmelse med de gemensamma ståndpunkterna. Medlemsstaterna
            skall samordna sitt agerande inom internationella organisationer
            och på internationella konferenser. De skall hävda de gemensamma
            ståndpunkterna i dessa forum. Inom internationella organisationer
            och på internationella konferenser där inte samtliga medlemsstater
            deltar skall de medlemsstater som deltar hävda de gemensamma ståndpunkterna.
          </note>
          <note>
            Det är intressant. Sverige har alltså inte sagt någonting om
            att man tänker hävda en egen utrikespolitik. Man har accepterat
            Maastrichtavtalet precis som det är, till skillnad från Danmark
            som faktiskt har sagt att man accepterar varken EU:s ekonomiska
            politik eller till fullo den utrikes- och säkerhetspolitik som
            förs, utan vill ha betänketid.
          </note>
          <note>
            När det gäller den ekonomiska politiken är det intressant att
            man plötsligt tycker att EU:s ekonomiska politik är så fantastiskt
            bra - EU:s ekonomiska politik, som bl.a. har lett till den höga
            arbetslöshet som vi har i dag. Det var när vi anpassade den ekonomiska
            politiken till EU som vi fick just hög arbetslöshet. Det var när
            vi knöt kronan till ecun som svensk exportindustri fick stora
            problem därför att de inte klarade att konkurrera. Vi fick ju
            också uppleva hur regeringen krampaktigt försökte hålla kvar kronan
            vid ecun till stora kostnader för svensk ekonomi. Jag är faktiskt
            förvånad över denna rörande enighet mellan den borgerliga och
            den socialdemokratiska politiken. Men den bekräftar det som vi
            hela tiden har sagt, nämligen att det inte finns två EU. Det finns
            ett
          </note>
          <note>
            EU, och det är det som Sverige och ja-sägarpartierna har sökt
            medlemskap i och därför också måste acceptera.
          </note>
          <note>
            Carl Bildt sade att vi skulle måla en tydlig bild av ett icke-medlemskap.
            Ja, i dag är väl bilden väldigt tydlig för väldigt många människor.
            Vad vi har i dag är ju ett icke-medlemskap. Vad vi inte har i
            dag är en aktiv utrikes- och säkerhetspolitik, en aktiv ekonomisk
            politik som bygger på att vi skall kunna klara oss och stå utanför
            den europeiska unionen.
          </note>
          <note>
            Sedan är jag också förvånad över det hot som ständigt kommer
            från ja-sidan, nämligen att EES-
          </note>
          <note>
            avtalet skall rasa i alla bitar. Det var ingenting som ni sade
            när vi kritiserade innehållet i EES-avtalet när det antogs. Vi
            kritiserade EES-avtalet på grundval av att det var ett dåligt
            framförhandlat avtal, framför allt ur miljösynpunkt, och på grundval
            av att Sverige mitt under förhandlingarna sökte medlemskap i den
            europeiska unionen. Det gjorde att det inte var speciellt intressant
            att förhandla fram ett bra avtal. Så gör man normalt inte när
            man är inne i förhandlingar mellan flera länder. Det var precis
            det som Sverige fick kritik för av de andra parterna.
          </note>
          <note type="speaker">
            Anf. 13 ALF SVENSSON (kds) replik:
          </note>
          <note>
            Herr talman! När man lyssnar på Marianne
          </note>
          <note>
            Samuelsson får man en känsla av att hon vill projicera en bild
            av att vi skulle ha det väldigt bra. Vi är oerhört duktiga. Vi
            är nästan världsbäst. Det slank t.o.m. ur henne att vi har en
            god ekonomi. Det måste ha varit uppmuntrande för alla riksdagens
            ledamöter, oberoende av block, att få höra detta ljuvliga tilltal.
          </note>
          <note>
            Tänk om övriga länder i Europa hade resonerat på precis samma
            sätt som Marianne Samuelsson gör - vi har det oerhört bra, vi
            skall sluta oss bakom våra gränser. Vart hade det lett? Hur hade
            Europa sett ut?
          </note>
          <note>
            Lär oss inte historien att detta ofta har lett till situationer,
            krig, örlig som vi verkligen har haft nog av.
          </note>
          <note>
            När vi gick in här i riksdagen för 14 dagar sedan, vid det högtidliga
            öppnandet, stod det en herre med ett väldigt plakat här. På det
            stod det: Riksdagen är stängd. Besluten fattas i Bryssel. Jag
            tror att han trodde på texten på sitt plakat. Då är det naturligtvis
            inte så konstigt att många människor känner en fruktan och ängslan
            över ett medlemskap, dvs. om den här byggnaden skall stängas och
            allt som skall beslutas om svenska folkets framtida öden skall
            beslutas i Bryssel. Det är naturligtvis fel att redan i dag, då
            vi inte är medlemmar , inbilla sig att vare sig det nu är Anne
            Wibble eller Göran Persson eller vem det vara månde, så fattar
            man besluten på
          </note>
          <note>
            Finansdepartementet utan att ha någon påverkansbrygga till Bryssel
            från den lycksalighetens ö som Sverige utgör. Vi vet ju att vi
            i dag, när vi står utanför EU, påverkas av de beslut som fattas
            i Bryssel och att vi får ta väldigt mycket hänsyn till vad som
            händer i vår omvärld.
          </note>
          <note>
            Herr talman! Jag tror för min del att Bryssel faktiskt kommer
            att vara mer närvarande i
          </note>
          <note>
            Finansdepartementet om Sverige ställer sig utanför ett medlemskap
            än om Sverige kommer att vara med.
          </note>
          <note>
            Såvitt jag förstår handlar därför mycket av frågeställningen
            om ifall vi skall acceptera att enbart påverkas eller om vi skall
            göra allt vi kan för att också få vara med och påverka och vara
            med när besluten fattas. Jag tycker att det tillhör politikens
            väsen att få vara med och påverka så långt och så mycket man kan.
            Det är absolut fel att, som man gör från nejsidan, försöka framställa
            Sverige som om vi vore vingklippta och inget hade att säga till
            om.
          </note>
          <note>
            Jag vill använda några sekunder som jag har kvar för just biståndspolitiken.
            Det finns fyra länder i
          </note>
          <note>
            Europa som ingår i biståndsgivandets A-lag, om uttrycket kan
            tillåtas, nämligen Holland, Danmark,
          </note>
          <note>
            Norge och Sverige. Två av länderna finns alltså redan inom EU.
            Det är klart att det påverkar. Men det är ju självklart att påverkansmöjligheten
            inte skulle bli mindre om alla fyra länderna fanns inom EU och
            påverkade de övriga EU-länderna till att också vara med och främja
            den stora, jag vill säga den största, utmaningen som ligger framför
            oss, nämligen relationerna mellan nord och syd.
          </note>
          <note>
            Herr talman! Att avsvärja sig möjligheten att sitta med vid beslutsbordet,
            oavsett om det gäller biståndspolitik, miljöpolitik, arbetsmarknadspolitik
            eller vad det vara månde, tycker jag inte tillhör politikens självklara
            väsen.
          </note>
          <note type="speaker">
            Anf. 14 Statsrådet MATS HELLSTRÖM (s):
          </note>
          <note>
            Herr talman! Olof Johansson frågade litet grand om den jordbrukspolitiska
            delen i den motion som socialdemokraterna har lagt fram här i
            riksdagen. Han ondgjorde sig över att den skulle gå ut över det
            öppna landskapet och de svenska böndernas möjligheter att konkurrera.
          </note>
          <note>
            Men låt mig säga, Olof Johansson, att vår kritik bl.a. riktar
            sig mot att Norrlandsjordbruket relativt sett har missgynnats
            i regeringspropositionen. Vårt förslag innebär ju ett högre stöd
            till Norrlandsjordbruket än vad regeringen har velat ge. Det främjar
            också ett öppet landskap i allra högsta grad.
          </note>
          <note>
            Problemet för Olof Johansson är ju - det har jag sett under ett
            antal år tidigare som jordbruksminister -
          </note>
          <note>
            att Centern aldrig riktigt har orkat med denna konflikt som jag
            förstår finns inom Centern. Det är fullt begripligt. Konflikten
            står mellan de stora jordbruken som kräver sina spannmålsstöd
            etc. och småbrukarna, inte minst i norr, som har andra intressen.
            Jag förstår att detta är ett problem för Centern. Jag ironiserar
            inte över detta, för det är ganska självklart att det är så.
          </note>
          <note>
            Därför skulle det tyckas ganska självklart att regeringen i sin
            proposition mer gynnade de stora jordbruken än de små. Det stöd
            som vi föreslår innebär alltså att Norrlandsjordbruket får ett
            ökat stöd i förhållande till vad regeringen har föreslagit.
          </note>
          <note>
            Vi menar också att det är orimligt att tänka sig att vi, i ett
            läge när såväl jordbruket som industrin och många andra områden
            måste hålla igen av rent budgetfinansiella skäl, skulle matcha
            alla de olika
          </note>
          <note>
            EU-stöd som finns med svenska skattepengar.
          </note>
          <note>
            Marianne Samuelsson tog också upp jordbruket och ondgjorde sig
            över att formerna för EU:s jordbruksstöd skulle drabba u-länderna.
            I så fall,
          </note>
          <note>
            Marianne Samuelsson, drabbar ju Miljöpartiets jordbrukspolitik
            u-länderna än mer. Ni ville ju inte ansluta er till avregleringen
            som alla andra partier gjorde här i riksdagen 1990. Såvitt jag
            förstår av
          </note>
          <note>
            Miljöpartiets nya skrifter som har lagts fram i dag skärmar ni
            av Sverige än mera från u-ländernas jordbruk än vad EU gör.
          </note>
          <note>
            Det är riktigt att en av de negativa delarna med
          </note>
          <note>
            EU:s jordbrukspolitik är att de har alltför mycket av reglering.
            Men det pågår ju också inom EU en reformering av jordbrukspolitiken.
            Den går i samma huvudfåra som vår i Sverige. Huvudfåran är ju
            det arbete som har lagts ned i OECD på hur man skall reformera
            jordbrukspolitiken. Det är samma huvudfåra som finns i GATT, i
            den svenska avregleringen och i McCherryplanen som EU arbetar
            med, även om det är alldeles riktigt att EU inte har kommit lika
            långt. EU har dock en lägre stödnivå och en större konkurrens.
            Det blir alltså lägre matpriser vid ett medlemskap. Hur mycket
            lägre de blir beror på hur vi i Sverige klarar konkurrensen mellan
            länderna.
          </note>
          <note>
            Johan Lönnroth tog upp såväl internationella frågor som den ekonomiska
            politiken. När det gäller
          </note>
          <note>
            Sydafrika är det väl ändå inte så, Johan Lönnroth, att vi bara
            genom enskilda svenska insatser kan hjälpa
          </note>
          <note>
            Sydafrika. Det gör vi, och det är bra. Men EG har faktiskt också
            haft betydelse. Nelson Mandela sade så sent som i januari i år
            att det utan EG:s särskilda stödprogram inte hade varit möjligt
            att skapa ett demokratiskt Sydafrika.
          </note>
          <note>
            Lönnroth tog också upp frågan om den ekonomiska politiken vid
            ett utanförskap. Jag kan med den korta taletid jag har kvar i
            den här repliken bara konstatera att man i de studier som Johan
          </note>
          <note>
            Lönnroth tog upp bl.a. varnar för att Sverige alltmer blir ett
            land där råvaruintresset från utländska investerares sida blir
            starkare än intresset för högteknologin. Det finns risk för att
            vi, vilket vore mycket allvarligt för oss, blir ett land där högteknologin
            betyder relativt sett mindre och råvarorna relativt sett mer.
            Det borde vara en stark varningssignal för oss. Det underlättar
            ju inte för oss att utvecklas till ett starkare högteknologiskt
            land om vi står utanför, såvitt vi inte vill använda en
          </note>
          <note>
            Hongkongmodell. Men det tror jag inte att vare sig
          </note>
          <note>
            Johan Lönnroth eller jag vill.
          </note>
          <note type="speaker">
            Anf. 15 CARL BILDT (m) replik:
          </note>
          <note>
            Herr talman! Låt mig först säga att vi alla vet att vi i denna
            fråga inte har någon regering utan en skock av statsråd. Men låt
            mig trots detta säga att jag, efter att ha tittat på den socialdemokratiska
            motionen som nu väckts, nog tycker att den bär en alltför stark
            prägel av både den jordbrukarfientlighet och den
          </note>
          <note>
            Europafientlighet som Margareta Winberg är bärare av. Detta beklagar
            jag. Jag tror precis som Olof
          </note>
          <note>
            Johansson att detta riskerar att försvaga en viktig del av stödet
            för europeiska unionstanken i den kommande folkomröstningen.
          </note>
          <note>
            Jag ställde en enda fråga till Johan Lönnroth och till Marianne
            Samuelsson om utanförskapet och EES-
          </note>
          <note>
            avtalet, där ni vill ha en omförhandling för att ni skall få
            möjlighet till inflytande. Vad gör ni om det blir nej, om det
            inte blir någon omförhandling och ni inte får något inflytande?
            Blir det medlemskap, eller blir det upprivande av EES-avtalet?
            Om detta sade Marianne
          </note>
          <note>
            Samuelsson ingenting alls, och Johan Lönnroth sade litet grand.
          </note>
          <note>
            Låt mig börja med det som var litet grand innan jag går in på
            det som var ingenting alls från Marianne
          </note>
          <note>
            Samuelssons sida.
          </note>
          <note>
            Johan Lönnroth säger: Men vi kan få litet inflytande via EES.
          </note>
          <note>
            Det är ju sant i den meningen att vi kan sitta i
          </note>
          <note>
            Liechtenstein, Island, Norge och Sverige och be de andra 16,
            18, 20, eller hur många länder det nu blir, att ändra sig. Vi
            kan böna och be och slita ut våra knän när vi gör det. Någon gång
            kanske de lyssnar på oss, men vi får ju aldrig inflytandet.
          </note>
          <note>
            Det är faktiskt samma regler för varorna, samma regler för tjänsterna,
            samma regler för kapitalet, samma regler för arbetskraftens rörlighet
            som beslutas som skall gälla i Sverige, måhända med viss fördröjning
            men inte mer än så. Det innebär underkastelse när man står utanför.
            Det innebär att vi begränsar vår egen demokratis verkanskrets.
            Detta kan vi konstatera, för vi är i allt väsentligt överens om
            den beskrivningen. Om ni sedan säger att ni vill ha inflytandet
            och ni då får ett nej, vilket ni självfallet får också från Helsingfors
            och Köpenhamn, vad gör ni då? Någon typ av av besked skulle väl
            kunna ges.
          </note>
          <note>
            Till Marianne Samuelsson: Det är svagt att under en hel debatt
            inte ens antyda ett besked om vad det egna alternativet innebär.
            Det är fullt klart att
          </note>
          <note>
            Miljöpartiet är emot den europeiska samverkan i den europeiska
            unionen och att ni använder all energi för att misstänkliggöra
            den. Men vi vet faktiskt inte riktigt vad Miljöpartiet självt
            vill. Ni flyr det alternativ som de facto är ert, för ni står
            för EES-
          </note>
          <note>
            alternativet. Det innebär att ni står för samma anpassning, samma
            regler och samma villkor, men ni ställer oss utanför inflytandet.
            Det är svagt att under tre långa riksdagsdebatter inte kunna svara
            på en enda fråga om det egna alternativet.
          </note>
          <note type="speaker">
            Anf. 16 OLOF JOHANSSON (c) replik:
          </note>
          <note>
            Fru talman! Låt mig säga till Mats Hellström att vi självfallet
            inte har något emot ett ökat Norrlandsstöd.
          </note>
          <note>
            Problemet är bara att EU begränsar våra möjligheter på det området.
            Det är möjligt att ni kan övertala dem till något annat, men vi
            ligger redan i dag över den av
          </note>
          <note>
            EU accepterade nivån. Jag talar inte här som någon sorts jordbruksföreträdare
            - jag har inte ens en blomlåda - utan jag talar som konsumentföreträdare.
          </note>
          <note>
            Det innebär att man måste vara noga med livsmedelskvaliteten
            och satsa på ekologisk odling.
          </note>
          <note>
            Vad ni gör är att ni tar bort hela stödet till miljön inom jordbruket.
            Ni utgår bara från att svenska jordbrukare skall kunna hålla högre
            livsmedelskvalitet än jordbrukarna i EU utan att få den kompensation
            som EU-jordbrukarna är berättigade till.
          </note>
          <note>
            Självklart finns det brister i EU:s jordbrukspolitik, och det
            är väl inte någon nyhet. EU har sina överskott och sina vinberg
            - liksom vi har vår Winberg, och det är problem i båda fallen
            - men förhållandena skall förändras inifrån. Det kan man medverka
            till som medlem, om man har inflytande. Annars kan man inte göra
            det.
          </note>
          <note>
            Det är samma sak med det här som bl.a. med koldioxidskatterna.
            Visst är EG dåligt på detta område, även om enskilda EU-länder
            är bra. Men påverkan på det här området kan man få bara om man
            är med och stödjer Klaus Töpfer och andra som arbetar för höjda
            CO2-skatter, inte om man gör som en del intressenter här på hemmaplan,
            de som säger att vi inte skall göra något, eftersom EU inte gör
            något. Det blir fel signal. Vi skall använda EU som en hävstång
            och inte som en bromskloss som man hänvisar till när man ingenting
            vill göra.
          </note>
          <note type="speaker">
            Anf. 17 BENGT WESTERBERG (fp):
          </note>
          <note>
            Fru talman! Låt mig först bara erinra Johan
          </note>
          <note>
            Lönnroth om att när riksdagen fattade beslut om avveckling av
            importkvoterna för teko reserverade sig
          </note>
          <note>
            Hans Pettersson i utskottet. Så småningom reserverade sig vänsterpartiet
            enligt hans reservation och påstod bl.a. att en sådan avveckling
            var detsamma som att slå undan benen på den svenska basproduktionen.
            Tiden tillåter inte att jag läser upp hela reservationen, men
            den finns ju lätt tillgänglig.
          </note>
          <note>
            Jag vill komma tillbaka till Marianne Samuelsson en gång till.
            Hon påstod i sin inledning att de nationella parlamenten inte
            har kvar någon lagstiftningsmakt i EU. Trots mina påstötningar
            har hon sedan inte tagit upp detta. Jag måste ställa min fråga
            en gång till: Menar Marianne Samuelsson på fullt allvar att EU-ländernas
            parlament har frånsvurit sig sin lagstiftningsmakt och att finska
            folket häromdagen sade nej till en fortsatt folklig demokrati
            när det sade ja till medlemskap i EU? Jag tycker för min egen
            del att påståendet är så totalt orimligt att jag förstår att Marianne
            Samuelsson inte vill kommentera det ytterligare, men det vore
            ganska bra om hon ändå kunde erkänna att det var en förlöpning.
          </note>
          <note>
            Men det finns dessutom problem av gränsöverskridande natur, och
            dit hör miljöproblemen. Det är uppenbart att det är en fördel
            om man kan fatta beslut tillsammans utan att det land som vill
            gå långsammast fram med det internationella samarbetet får det
            avgörande inflytandet. Jag måste därför än en gång fråga Marianne
            Samuelsson: Är det inte bra för miljöns skull att man kan fatta
            majoritetsbeslut i EU? Skulle det inte vara bra för miljöns skull,
            om man kunde fatta majoritetsbeslut om att införa eller utöka
            koldioxidavgifter i EU? Är det inte bra för miljöns skull att
            vi har en sådan demokratisk struktur i Europa att vi kan ta steg
            framåt utan att det land som vill gå långsammast fram alltid får
            bestämma takten?
          </note>
          <note type="speaker">
            Anf. 18 JOHAN LÖNNROTH (v):
          </note>
          <note>
            Fru talman! Bengt Westerberg blandar ihop 80-
          </note>
          <note>
            talet med 1991. Det som diskussionen nu gäller är återregleringen
            i samband med EU. Det handlar om multifiberavtalet, som Sverige
            frånträdde år 1991, och det var vi för.
          </note>
          <note>
            Mats Hellström säger att det finns en risk för att högteknologi
            betyder mindre och råvaror mer, om
          </note>
          <note>
            Sverige stannar utanför. Jag tror snarare att det omvända gäller.
            Sverige är tyvärr fortfarande mycket beroende av högteknologiimport
            från USA. Det finns en risk för fler handelskrig i framtiden mellan
            EU och
          </note>
          <note>
            USA.
          </note>
          <note>
            Det var inte så länge sedan ett par europeiska storföretag, Philips
            och Tompson, lyckades driva igenom importavgifter på TV-apparater
            från Ostasien.
          </note>
          <note>
            Jag tror inte att en sådan protektionism långsiktigt befrämjar
            en teknologisk utveckling.
          </note>
          <note>
            Carl Bildt anser att vi inte kan ange ett tydligt alternativ.
            Det är klart att vi lever i en osäker värld.
          </note>
          <note>
            Ingen kan veta på mycket lång sikt hur det går med
          </note>
          <note>
            EES-avtalet, men under ett antal år framöver har vi
          </note>
          <note>
            EES-avtalet. Låt oss nu pröva det och se hur stort inflytande
            vi kan få med det.
          </note>
          <note>
            Carl Bildt talade om Verdun. Ja, det är historia.
          </note>
          <note>
            EG spelade en positiv roll för freden i Västeuropa. Jag erkänner
            också utan vidare att EG har spelat en positiv roll för demokratin
            i södra Europa. Men det handlar nu om det svenska medlemskapet.
            Det har ett värde att det finns ett antal neutrala, oberoende
            stater utanför EU som kan tala också för de fattiga länderna och
            som inte ställer sig på den rika världens sida.
          </note>
          <note>
            Framtidens krigsrisker, också vad gäller handelskrig, avser konflikter
            mellan nord och syd. Det finns ett tydligt alternativ. Sverige
            kan vara en röst i en öppen och demokratisk värld.
          </note>
          <note type="speaker">
            Anf. 19 MARIANNE SAMUELSSON (mp):
          </note>
          <note>
            Fru talman! Jag skall börja med att besvara Alf
          </note>
          <note>
            Svenssons faktiskt något underliga konstaterande.
          </note>
          <note>
            Sverige är ett rikt land. Staten är fattig, men jag trodde verkligen
            att Alf Svensson som tidigare biståndsminister var medveten om
            att Sverige är ett mycket rikt land. Det är faktiskt så att vi
            i industriländerna fortfarande förbrukar 80 % av jordens resurser,
            trots att vi har bara 20 % av dess medborgare. Det är detta som
            gör mig så övertygad om att EU-vägen inte är den rätta för att
            värna en internationell solidaritet.
          </note>
          <note>
            Bengt Westerberg tog upp de nationella parlamentens lagstiftningsmakt.
            Det är klart att de får behålla en viss sådan makt. Kyrkolagstiftningsmakten
            finns kvar, eftersom EU definitivt inte beslutar om kyrkolagarna.
            Jag tror också att man kan ha kvar en hel del befogenheter när
            det gäller sociallagstiftning.
          </note>
          <note>
            Sedan är frågan om man har pengar som räcker till för de reformer
            som man vill genomföra. Men om EU
          </note>
          <note>
            vill lyfta upp en fråga genom att stifta en lag kan EU
          </note>
          <note>
            utnyttja sin överstatlighet och har möjlighet att stifta exakt
            de lagar som man önskar ha, och de kommer sedan att gälla här.
            Det är bl.a. det som jag protesterar mot.
          </note>
          <note>
            Vad gäller miljöfrågorna håller jag helt med om att vi behöver
            ha en bättre internationell miljöpolitik.
          </note>
          <note>
            Vi behöver samarbeta om miljöfrågorna. Men där har
          </note>
          <note>
            EU fel sätt att arbeta. Man tillämpar kvalificerad majoritet
            när det gäller varuregler, vilket t.ex.
          </note>
          <note>
            inneburit att Danmark inte kunnat stoppa tillsatsfärgämnena i
            maten. Man hade inte tillräckligt många med sig för att kunna
            stoppa dem.
          </note>
          <note>
            För beslut om miljöavgifter krävs enhällighet, och det gäller
            också beträffande fysisk planering, t.ex. vid beslut om skydd
            av ett naturskyddsområde. Där gäller liksom också på energiområdet
            enhällighet.
          </note>
          <note>
            EU har alltså tyvärr inte kommit långt när det gäller miljöfrågorna.
            Det var därför som EU:s miljökommissionär inte reste till Wien.
          </note>
          <note type="speaker">
            Anf. 20 ALF SVENSSON (kds):
          </note>
          <note>
            Fru talman! Marianne Samuelsson och jag är överens om att Sverige
            är ett rikt land, men jag tror inte att det var så hon uttryckte
            sig i sitt förra inlägg.
          </note>
          <note>
            Jag vill avslutningsvis, fru talman, få sagt att vi är överens
            om att vi under 45 år ivrade för, arbetade för och drömde om att
            den förhatliga järnridån skulle raseras. Sedan fick vi uppleva
            detta. Kanske var planeringen för vad som skulle göras av Västeuropa
            därefter inte så särskilt omfattande. Jag tror dock, och det är
            sannerligen ingen unik ståndpunkt, att en av våra absolut viktigaste
            uppgifter nu sedan järnridån har fallit är att gemensamt se till
            att de f.d.
          </note>
          <note>
            kommuniststaterna får det någorlunda ekonomiskt och socialt drägligt.
            Det är vår största utmaning.
          </note>
          <note>
            Fru talman! Det är min övertygelse och ett av de starkaste argumenten
            för mig personligen för att vara för ett medlemskap, att den uppgiften
            klarar vi inte om varje land i Europa lever och isolerar sig bakom
            sina gränser. Denna den största utmaningen klarar vi enbart om
            vi sluter oss samman. Därför behövs EU.
          </note>
          <note type="speaker">
            Anf. 21 Statsrådet MATS HELLSTRÖM (s):
          </note>
          <note>
            Fru talman! Ett par ord till med anledning av Olof
          </note>
          <note>
            Johanssons och min minidebatt om jordbruket. Det är ju faktiskt
            så att Socialdemokraterna kritiserar att den tidigare regeringen
            har velat ta emot miljöstöd från
          </note>
          <note>
            EU utan att i Sverige ställa miljövillkor.
          </note>
          <note>
            Dessutom, eftersom Olof Johansson nämner det, kräver vi särskild
            hänsyn just till ekologisk odling och till ekomjölkbönderna. Detta
            har den tidigare regeringen försummat, så på den punkten tror
            jag nog att vi har ett engagemang som är väl så starkt som
          </note>
          <note>
            Olof Johanssons.
          </note>
          <note>
            Fru talman! De alternativ som diskuterades så sent som förra
            veckan har i stort sett varit borta från dagens diskussion, och
            det förstår jag. Då talades det mycket om ett nordiskt alternativ.
            I dag vet vi att om
          </note>
          <note>
            Sverige blir utanför, går vår gräns till den Europeiska unionen
            mellan Haparanda och Torneå.
          </note>
          <note>
            Då talades det också om EES som ett beständigt och hyggligt alternativ.
            I dag vet vi att EES, om
          </note>
          <note>
            Sverige ställer sig utanför och om Norge också röstar nej, omfattar
            endast Sverige, Norge, Island och
          </note>
          <note>
            Liechtenstein, ett alltmer ostadigt alternativ.
          </note>
          <note>
            Om det skulle bli handelskrig, som Johan
          </note>
          <note>
            Lönnroth pekade på som en fara för framtiden, mellan
          </note>
          <note>
            EG/EU och USA, hur skulle Sverige utanför EU må i så fall?
          </note>
          <note>
            I dag går nästan 70 % av all vår export till dagens
          </note>
          <note>
            EU-länder samt Österrike och Finland. Hur skulle vi leva mellan
            de två elefanterna, utanför EU? I vart fall tror jag inte att
            resultatet skulle bli att vi skulle stärka vår högteknologi i
            den dansen mellan myggan och elefanterna.
          </note>
          <note>
            Slutligen, fru talman, vill jag säga att det i dag har varit
            en ganska dämpad debatt från dem som förespråkat nej till EU,
            och jag förstår det. De alternativ som ni så starkt förespråkade
            för en vecka sedan har visat sig vara rena illusioner, eftersom
            det finska folket glädjande nog har sagt ett starkt ja till medlemskap
            i den Europeiska unionen, som innebär ett samarbete i frågor som
            också för Sverige är viktiga.
          </note>
          <note>
            Jag hoppas att det svenska folket drar samma slutsats som finska
            arbetare och tjänstemän har gjort och röstar ja den 13 november.
          </note>
          <note type="speaker">
            Anf. 22 GÖRAN LENNMARKER (m):
          </note>
          <note>
            Fru talman! Det finska folket sade ja, kyllä, till medlemskap
            i den Europeiska unionen. Det var ett klart och tydligt ja. Det
            skedde efter en omfattande debatt och diskussion. Det var flera
            frågor som dominerade debatten.
          </note>
          <note>
            Det var naturligtvis självständigheten, som spelar en stor roll
            i Finland, ett land som så nyligen fått sin självständighet och
            som så fått slåss för den.
          </note>
          <note>
            Säkerheten var en annan fråga som dominerade debatten. Det finska
            folket vet mer än de flesta andra, och definitivt mer än andra
            nordiska folk, vad säkerhet och bristande säkerhet betyder.
          </note>
          <note>
            Också ekonomin och jobben dominerade debatten.
          </note>
          <note>
            Finland är i en situation där ekonomin är i kris och där arbetslösheten
            är mycket hög, högst i Norden. Det var naturligt att också de
            frågorna stod i fokus i den här debatten.
          </note>
          <note>
            Det finska folket har träffat sitt val efter en klar och tydlig
            debatt, efter en debatt som har koncentrerats på väsentligheter,
            de centrala frågorna som medlemskap i den Europeiska unionen handlar
            om.
          </note>
          <note>
            Kvar i EES finns från den 1 januari bara Island med säkerhet
            och möjligtivs Norge och Sverige. Det är inget starkt samarbetsområde.
            Vi vet att ordet union inte har någon bra klang i Norge, men det
            hänger inte alls samman med EU utan snarare med den union som
            fanns med Sverige en gång, dvs.
          </note>
          <note>
            möjligheten att alternativt bygga något annat tätt samarbete
            utanför den Europeiska unionen finns inte för Sveriges del.
          </note>
          <note>
            I Sverige har vi nu haft tre års debatt där alternativet med
            medlemskap i den Europeiska unionen har granskats. Det har granskats
            tydligt, ingående och ur mängder av olika aspekter. Vad som har
            saknats under alla de här tre åren och som också saknas i stor
            utsträckning i dagens debatt är svar på frågan: Vad innebär det
            då om vi röstar nej i folkomröstningen?
          </note>
          <note>
            Jag tror att för var och en som skall delta i folkomröstningen
            och överväger att rösta nej finns det anledning att noggrant fundera
            över vad det innebär att lägga en nej-sedel i valurnan. Man röstar
            ju faktiskt ja till något annat. Man röstar ja till någonting
            som man rimligtvis, om man är beredd att lägga ner en nej-valsedel,
            borde veta vad det är.
          </note>
          <note>
            Vet man t.ex. om Sverige skall gå ur den inre marknaden, om man
            lägger en nej-sedel, eller om
          </note>
          <note>
            Sverige skall vara kvar i den inre marknaden? Vi har ju med all
            önskvärd tydlighet i denna debatt men också under hela den debatt
            som har varit och ännu skall pågå några veckor märkt att nej-sidan
            argumenterar som om Sverige borde gå ur den inre marknaden, därför
            att man är emot mycket av vad den inre marknaden står för.
          </note>
          <note>
            Likväl hävdar man på något underligt sätt att vi skall stå kvar
            i EES-konstruktionen, som rimligtvis innebär att den inre marknaden
            då skall vara kvar. Här finns ingen klarhet från nej-sidan.
          </note>
          <note>
            Skall den fria rörligheten för människor vad gäller studier,
            arbete och rätt att pensionera sig i andra länder finnas kvar,
            eller skall den tas bort?
          </note>
          <note>
            Skall vi behålla utbildnings- och forskningssamarbetet, eller
            skall det upphöra? På den punkten vill de som företräder nej-sidan
            ofta ge ett dubbelt intryck. Man kritiserar mycket av det samarbete
            som faktiskt finns. Samtidigt, när man pressas på besked, vill
            man antyda att det nog trots allt är EES-avtalet som skall gälla
            i någon form.
          </note>
          <note>
            Skall vi ha ett större jordbruk i Sverige, vilket vi rimligtvis
            får som medlemmar, jämfört med om vi står utanför, eller skall
            vi ha ett mindre jordbruk?
          </note>
          <note>
            Skall vi ha mer öppet landskap, vilket vi rimligtvis får om vi
            blir medlemmar, jämfört med om vi står utanför? Det är en annan
            fråga som man bör ställa sig om man är beredd att lägga en nej-valsedel.
          </note>
          <note>
            Vad skall hända när det gäller de gränsöverskridande miljöproblemen?
            Det är självklart att skall vi klara dem måste man ha ett internationellt
            samarbete. De förs ju med luft och vatten över gränserna och över
            haven. Skall vi stå utanför denna framväxande och naturligtvis
            på sikt alltmer centrala uppgift för den Europeiska unionen?
          </note>
          <note>
            Narkotikan och brottsligheten blir också alltmer internationella.
            Den internationella brottsligheten växer sig stark, och det plågar
            alla länder. Den
          </note>
          <note>
            Europeiska unionen kommer att bygga upp en politik för att bekämpa
            denna verksamhet. Skall vi stå utanför? Är det detta nej-valsedeln
            innebär, att
          </note>
          <note>
            Sverige inte skall delta i det enormt viktiga arbetet att se
            till att vi inte får en kraftig tillväxt utan helst får ner den
            internationella brottsligheten?
          </note>
          <note>
            EU menar att man borde bättre kunna ta hand om de flyktingar
            som uppstår till följd av konflikter och krig. Om länderna samverkar
            skulle man bättre kunna lösa de problemen. Vi har sett bekymren
            inte minst efter krigen i det f.d. Jugoslavien. Innebär nejvalsedeln
            att vi inte skall samverka i sådana frågor utan gå på en nationell
            linje helt och hållet, vid sidan om övriga Europa?
          </note>
          <note>
            Man vill bygga upp en gemensam utrikespolitik därför att bitterheten
            också i sen tid - det visar erfarenheten - är ganska stor när
            nationella intressen överväger. Jag är alldeles övertygad om att
            krigen i det f.d. Jugoslavien bättre kunde ha undvikits, om det
            vid den tidpunkten hade funnits en gemensam utrikespolitik mellan
            den Europeiska unionens länder.
          </note>
          <note>
            En gemensam säkerhet, slutligen. Det är enormt viktigt att man
            bygger upp en gemensam säkerhet, inte minst i Östersjöområdet
            och i Barentsområdet som ligger i framför allt Sveriges intresse.
            Skall vi stå utanför denna gemensamma säkerhet, som framför allt
            har sin tyngdpunkt på det civila området? Den civila säkerheten
            blir allt viktigare.
          </note>
          <note>
            Hur skall vi lösa de här problemen i framtiden?
          </note>
          <note>
            Skall vi förhandla med den Europeiska unionen i varje sådan här
            fråga - om knarket, om brottsligheten, om miljön, om utrikespolitik,
            om säkerhetspolitik? Skall lilla Sverige i varje ögonblick föra
            en förhandling med den Europeiska unionen eller skall vi delta?
          </note>
          <note>
            Fru talman! Sist och slutligen vill jag fråga vad som skall hända
            med de 2 200 rättsakter som denna riksdag har antagit till följd
            av EES-avtalet. Skall avtalet upphöra? Skall det omförhandlas,
            eller vad skall ske? Där har nej-sidan inga besked.
          </note>
          <note type="speaker">
            Anf. 23 KARL ERIK OLSSON (c):
          </note>
          <note>
            Fru talman! Vi lever i dag i en fantastisk tid.
          </note>
          <note>
            Grunden till detta är i stor utsträckning att vi har fått en
            ökad kunskap, en kunskap som har gett oss bättre teknik och större
            välstånd. Den kunskapen har också inneburit att vi tar allvarligare
            på miljöfrågorna och förhoppningsvis också att vi kan utveckla
            ett bättre socialt ansvar och en mer humanitär värld.
          </note>
          <note>
            Det är klart att denna värld i dag kräver nya strukturer. När
            vi kan nå mycket längre mycket kortare, när vi kan göra mycket
            mera med mindre insatser, då kan man inte använda endast de gamla
            strukturerna. Det krävs nya.
          </note>
          <note>
            Centerpartiet har under lång tid strävat efter att skapa ett
            alleuropeiskt samarbete. Det har inte varit möjligt på grund av
            de spänningar som har funnits i
          </note>
          <note>
            Europa. Efter förändringarna 1989 och 1990 är läget ett annat.
            Nu kan vi utnyttja möjligheterna på ett annat sätt. Nu kan vi
            använda den europeiska unionen, bygga ut den åt norr och så småningom
            åt öster, för att få denna alleuropeiska samverkan.
          </note>
          <note>
            Jag är förvånad över att Vänsterpartiets Johan
          </note>
          <note>
            Lönnroth nyss sade här att EU har haft en positiv effekt på demokratin,
            men han vill inte vara med och göra det ännu bättre. Freden och
            stabiliteten har varit viktiga. Vi måste ta vårt ansvar för att
            driva detta vidare.
          </note>
          <note>
            Jag är också förvånad över att man i Miljöpartiet är så isolationistiska.
            Det finns ingenting som är så globalt som just miljöfrågorna.
            De gränsöverskridande miljöproblemen är någonting vi politiker
            måste ta oss an i alla länder. Men
          </note>
          <note>
            Miljöpartiet säger: Stäng vid gränsen! Vi skall göra
          </note>
          <note>
            Sverige bra, resten struntar vi i.
          </note>
          <note>
            Vår miljö är också Europas miljö och omvänt. Vi måste samverka
            för en bättre miljö.
          </note>
          <note>
            Vi måste också samverka för mer inflytande åt människorna, de
            vanliga, många människorna. Vi vet att kapitalet, investeringarna
            i dag rör sig snabbare över gränserna än någonsin tidigare, beroende
            på den nya tekniken. Den politiska nivån måste hänga med.
          </note>
          <note>
            Annars kommer den politiska demokratin att akterseglas och vi
            får mindre att säga till om i församlingar som Sveriges riksdag.
          </note>
          <note>
            Vi måste samarbeta för att skapa ekonomi och välfärd. Det hänger
            ihop med dessa frågor.
          </note>
          <note>
            En viktig fråga för mig och för Centerpartiet är att landsbygden,
            glesbygden, områdena långt borta också skall leva i fortsättningen.
            Det främjas faktiskt av ett medlemskap i den europeiska unionen.
            Vi kan ta skogen som exempel. Visserligen arbetar vi där på världsmarknaden.
            Skogsindustrin är oerhört viktig för den svenska ekonomin. Men
            att få EU som hemmamarknad är naturligtvis en stor fördel för
            denna vår allra viktigaste exportindustri.
          </note>
          <note>
            Jordbrukspolitiken har redan debatterats här en del. Jag har
            tidigare i denna kammare uttryckt min uppfattning om EU:s jordbrukspolitik.
            Den är inte alls bra och bör förändras i stora stycken. Vi måste
            vara med för att kunna förändra den. Vi kan inte tro att svenska
            jordbrukare skall kunna producera livsmedel i öppen konkurrens
            med de andra EU-länderna till lägre priser och med lägre stöd.
            Därför blev jag besviken i går när jag fick läsa avsnittet om
            jordbrukspolitiken i socialdemokraternas motion. Det är fullt
            av felaktiga påståenden.
          </note>
          <note>
            Verkligheten är faktiskt den att vi under min tid som jordbruksminister
            sänkte budgetkostnaderna för jordbruket. De kommer att sjunka
            ännu mer vid ett medlemskap och inte tvärtom, som det står i motionen.
            Det är också så att livsmedelspriserna i
          </note>
          <note>
            Sverige har sjunkit under de senaste tre åren. Nu föreslår man
            att vi i Sverige skall avstå från ett stöd från EU för att förbättra
            miljön, ett stöd som innebär att vi skulle kunna fortsätta öka
            möjligheten att producera miljöriktiga livsmedel med bra djurskydd,
            något som de svenska konsumenterna länge har önskat.
          </note>
          <note>
            En konkurrens utan lika villkor är orimlig. Men det är också
            en signal från regeringens kanske främsta
          </note>
          <note>
            EU-motståndare.
          </note>
          <note>
            Fru talman! Jag tycker att det är viktigt att vi alla, här i
            kammaren och i hela landet, utnyttjar den unika möjlighet som
            vi just nu har att delta i det största beslut som har fattats
            för vårt land på mycket länge:
          </note>
          <note>
            beslutet att få vara med och bygga upp framtidens
          </note>
          <note>
            Europa, framtidens värld, för fredens, för miljöns och för demokratins
            skull.
          </note>
          <note type="speaker">
            Anf. 24 Kommunikationsminister INES UUSMANN (s):
          </note>
          <note>
            Fru talman! Det ligger en oerhörd lockelse i visionen av det
            nya Europa som vi sett växa fram under senare år. Människor kan
            röra sig fritt efter årtionden av förtryck. Gränser har rivits,
            både bildligt och bokstavligt. Men i det ligger också stora utmaningar.
            Samtidigt som vi har sett framgångar har vi stött på bakslag.
            Vi har sett ett Europa som inte förmått hantera alla sina arbetslösa.
            Vi har sett motgångar för demokratin när den inte kan leverera
            ett länge och hett eftertraktat välstånd.
          </note>
          <note>
            Jag är en hängiven, men för den skull inte okritisk anhängare
            av ett svenskt medlemskap i EU. Jag vill att vi i Sverige aktivt
            skall bidra till att bygga medborgarnas Europa, där rätten till
            arbete, trygghet, social välfärd och god livsmiljö tillhör självklarheterna
            - ett Europa som kan spela en avgörande roll i arbetet med att
            utveckla den livsstil och teknik som är nödvändig för att skapa
            en långsiktigt hållbar utveckling.
          </note>
          <note>
            Jag är övertygad om att ett starkt Europa kan bli en väldig kraft
            i världssamfundets arbete för fred, god livsmiljö och goda levnadsvillkor
            för alla på jorden.
          </note>
          <note>
            Tanken att det gamla Europa, det som en gång bar fram väverierna,
            kolkraftverken, loken, också skulle kunna bli vaggan för den nya
            industriella revolutionen som innebär en ekologiskt uthållig utveckling,
            får inte bara stanna vid en tanke. Det är ingen omöjlig uppgift
            att förverkliga en sådan vision på en generation.
          </note>
          <note>
            Men de som redan har bestämt sig för att säga nej till EU brukar
            använda miljön som ett argument. De brukar peka på att det inte
            finns garantier för att
          </note>
          <note>
            Sverige skall få behålla sina strängare kemikalieregler eller
            att trafikströmmarna i Europa är så stora att vi bara därför skall
            säga nej.
          </note>
          <note>
            Vi som tror på att politiska beslut och överenskommelser betyder
            något vill istället utnyttja medlemskapet till att ta fram bra
            underlag för en hårdare miljöpolitik i hela EU-området.
          </note>
          <note>
            I Sverige har vi börjat, men märk väl bara börjat, föra samman
            trafik och miljö. En av mina främsta uppgifter som kommunikationsminister
            blir att leda utvecklingen mot ett mer miljöanpassat trafiksystem.
          </note>
          <note>
            Men jag tänker inte nöja mig med Sverige. Miljön här hemma kommer
            inte att bli bättre om mitt arbete slutar här. När britter, fransmän
            eller tyskar färdas på vägarna alstrar de avgaser som förr eller
            senare når de svenska jordarna, skogarna eller Östersjön.
          </note>
          <note>
            Om vi vill vara med och påverka de framtida nedfallen över oss
            måste vi också vara med där de avgörande besluten fattas. Vi vet
            redan av erfarenhet
          </note>
          <note>
            - från den här kammaren, inte minst - att vår röst som
          </note>
          <note>
            EES-medlem inte är tillräckligt stark. Vi kommer även i framtiden
            att här i denna kammare rösta igenom hundratals regler som vi
            inte haft möjlighet att påverka.
          </note>
          <note>
            Fru talman! Jag har under de senaste åren haft anledning att
            läsa det som heter EG:s vitbok om tansportpolitiken. Den kom 1992.
            Tankarna inom EU
          </note>
          <note>
            avviker inte i någon nämnvärd omfattning från de idéer som vi
            länge har haft i Sverige för att komma till rätta med transportsektorns
            negativa miljöverkan.
          </note>
          <note>
            Men det får inte stanna bara vid tankar. Alla de goda förslag
            som arbetats fram har inte blivit handling.
          </note>
          <note>
            Vi vet att det återstår mycket innan man med samma lätthet som
            vi gör i Sverige pratar mellan kommunikationsdepartementen och
            miljödepartementen. Även om miljöproblemen t.ex. i städerna i
            våra grannländer är långt mycket värre än de vi har i Sverige
            är trycket därifrån lika starkt som det som vi har här.
          </note>
          <note>
            Nu öppnas möjligheterna. Österrike och Finland träder in som
            medlemmar, och det finns goda utsikter att alla de nordiska länderna
            skall vara medlemmar snart. Tillsammans med alla andra länder,
            t.ex.
          </note>
          <note>
            Tyskland, som har samma inställning som vi kan vi bli en mycket
            betydelsefull kraft för att driva på för att tankarna skall bli
            ord och orden faktiskt skall bli handling.
          </note>
          <note>
            Som land har vi också mycket att tillföra. Vi har erfarenheter
            av hur miljökostnader skall integreras i priset för transporter.
            Vi har tidigare än i många andra europeiska länder effektiviserat
            järnvägstrafiken. Vi var först ut i Europa med att introducera
            stränga avgaskrav. Våra metoder att stimulera renare fordon och
            renare bränsle har vi visserligen fått slåss hårt för i medlemskapsförhandlingarna,
            men de har rönt ett mycket stort intresse.
          </note>
          <note>
            Rent konkret handlar det om att vi måste ge oss i kast med ett
            hårt förhandlingsarbete. Det är inte acceptabelt att en av tre
            lastbilar kör utan last i
          </note>
          <note>
            Europa. Men det är inte heller acceptabelt att släppa allt fritt,
            så att konkurrensen snedvrids av åkare som kör med dåliga miljöfarliga
            fordon och med arbetskraft som är sämre betald. En av våra viktiga
            uppgifter blir därför att även i fortsättningen gå i spetsen för
            höga miljöavgifter för dem som smutsar ned. Som medlemmar och
            med stöd av vänner kan vi få igenom en sådan politik. Utanför
            EU kan vi inte påverka denna utvecklingen.
          </note>
          <note>
            Jag vill se en modernisering av kommunikationerna i Sverige och
            i Europa. Då handlar det inte bara om transporter.
          </note>
          <note>
            Informationsteknologin växer med en väldig fart nu.
          </note>
          <note>
            Sverige ligger långt fram i de satsningarna. Genom att bygga
            samman olika system kan kommunikationssystemen totalt sett effektiviseras.
          </note>
          <note>
            Men för att klara det behöver vi enhetliga regler och överenskommelser.
          </note>
          <note>
            Sverige ligger geografiskt i Europas utkant. Det ger oss många
            fördelar. Få av oss skulle väl vilja byta bort den natur som vårt
            "extrema" klimat ger upphov till, även om jag tycker att det är
            otillständigt att det snöar i oktober. Det är en annan sak. Men
            det finns också nackdelar som ingen får blunda för. Den skog och
            de verkstadsprodukter som vi säljer säljer vi företrädesvis till
            länder inom EU. Nybyggen och modernisering av järnvägar och vägar
            behövs för att våra produkter skall nå konsumenterna på kontinenten.
          </note>
          <note>
            Vi socialdemokrater har kraftfullt genom vårt europeiska parti
            ESP drivit på en handlingsplan för sysselsättning och en ny ekonomisk
            utveckling för
          </note>
          <note>
            Västeuropa. Moderninsering av kommunikationssystemen är en viktig
            del av denna strategi. Inom socialdemokratin i Europa arbetar
            vi nu också med miljöfrågorna. Vi gör det under ledning av den
            danske miljöministern Svend Auken. Idéer motsvarande dem vi har
            haft när det gäller arbetsmarknadsfrågorna och den ekonomiska
            politiken vill vi kunna förverkliga också på miljöområdet.
          </note>
          <note>
            Vi i Sverige har kommit långt i miljöarbetet. Nu måste nya prioriteringar
            göras. På Lubbe Nordströms tid svärtades den rena tvätten ned
            av en rykande skorsten. På Hans Palmstiernas tid handlade det
            om sjöar som växte igen, gifter som spreds i jordbruket osv. Då
            kunde vi klara stora förbättringar med enbart åtgärder i Sverige.
            Men, fru talman, sedan ozonskiktet faktiskt bokstavligen sprack
            tror jag att de allra flesta inser att miljön i Sverige inte kan
            bli bättre förrän vi får med oss flera länder på hårda tag.
          </note>
          <note>
            Jag är beredd att slåss för att hårda miljökrav skall ställas
            på trafiken - inte bara i Sverige, utan i hela västra Europa.
            Om Europa en gång i tiden var industrisamhällets vagga är det
            nu vår uppgift att se till att också det ekologiskt uthålliga
            industrisamhället skall födas.
          </note>
          <note type="speaker">
            Anf. 25 HADAR CARS (fp):
          </note>
          <note>
            Fru talman! Marianne Samuelsson sade en sak som jag håller alldeles
            med om. Hon sade: Det finns inte två EU. Det finns bara ett.
          </note>
          <note>
            Det var uttryck för en ovanlig klarsynthet från
          </note>
          <note>
            Marianne Samuelssons sida. I övrigt är det inte mycket av det
            hon sade som håller ens vid en något så när rimlig kritisk granskning.
          </note>
          <note>
            Hennes påstående om att de europeiska parlamenten skulle förlora
            sin lagstiftningsrätt och att nationella demokratiska val skulle
            bli meningslösa har redan blivit påtagligt avvisade av Bengt Westerberg.
          </note>
          <note>
            Jag skall ta upp en annan sak som hon sade. Vid ett nej, sade
            Marianne Samuelsson, händer det ingenting. Det innebär att allting
            då är oförändrat.
          </note>
          <note>
            Detta är ett uttryck för en oerhörd felsyn.
          </note>
          <note>
            Med de 12 EU-länderna - 14 från den 1 januari när också Österrike
            och Finland går med - har
          </note>
          <note>
            Sverige under åren utvecklat ett mycket nära och alltmer omfattande
            samarbete som hela tiden också vuxit. För att fortsätta att vidga
            detta samarbete och för att ge oss svenskar mer inflytande och
            mer makt över besluten har Sverige sökt medlemskap i EU.
          </note>
          <note>
            Och EU har sagt ja till det. Vi har tillsammans förhandlat fram
            ett avtal som är mycket fördelaktigt för Sverige.
          </note>
          <note>
            Om Sverige nu förkastar det avtalet, som
          </note>
          <note>
            Vänsterpartiet och Miljöpartiet vill, om Sverige stiger av Europatåget
            och vill gå sin egen väg är det självklart att det får konsekvenser
            för Sverige och
          </note>
          <note>
            Sveriges folk. EES-avtalet kommer att urholkas och i värsta fall
            helt sägas upp. Vi måste i alla fall bestämt räkna med att det
            ganska ringa inflytande som EES-
          </note>
          <note>
            avtalet ger oss kommer att reduceras högst avsevärt.
          </note>
          <note>
            Det bottnar i en vilja från EU:s sida att lyssna på oss under
            processen med att ta fram nya lagförslag. I det avseendet blir
            EES-avtalet ett rent lydstatsavtal, och risken finns att det helt
            sägs upp. Gränsproblemen för svensk export till EU kommer att
            finnas kvar. I värsta fall kan de t.o.m. komma att växa.
          </note>
          <note>
            Fru talman! Vi vet att svenska företag, som har bortåt hälften
            av alla anställda inom näringslivet, har förklarat att de vid
            ett nej kommer att lägga flera av sina investeringar utanför Sverige.
          </note>
          <note>
            Efter det att Finland sagt ja kan vi räkna med att skogsindustrins
            ambitioner att investera i Sverige kommer att reduceras ytterligare
            om Sverige säger nej nu. Det kommer att göra det svårare att pressa
            ner den svenska arbetslösheten både på kort och lång sikt.
          </note>
          <note>
            Risken för att den skall permanentas på en alldeles för hög nivå
            ökar.
          </note>
          <note>
            Efter hand som det av opinionsundersökningar visade sig att finska
            folket med all sannolikhet skulle rösta ja sjönk räntan i Finland
            under det att den finska marken steg i värde. Risken är uppenbar
            att vi får en motsatt utveckling i Sverige om vi säger nej till
            EU
          </note>
          <note>
            den 13 november. Räntan kan komma att stiga och kronan kan komma
            att sjunka i värde.
          </note>
          <note>
            Som icke medlem av EU ställer vi oss också utanför det framväxande
            samarbetet för att bekämpa narkotikahajarna. Det ökar riskerna
            för att de stora narkotikasyndikaten kommer att se Sverige som
            ett lättare land att arbeta i. Hur motverkar vi det?
          </note>
          <note>
            Listan på de förändringar för Sverige som följer och kan följa
            av ett nej kan göras mycket längre än så.
          </note>
          <note>
            Vilket är då nej-sidans alternativ? Kommer vi att få något svar
            på den frågan före den 13 november?
          </note>
          <note>
            Fru talman! En klar majoritet av det finska folket sade ett tydligt
            ja till EU i söndags. Danmark är redan medlem av EU. En mycket
            klar majoritet av det danska folket förklarar sig nöjda med EU
            och vill fortsätta att vara medlemmar. Om även Sverige och
          </note>
          <note>
            Norge går med kan vi skapa en stark nordisk kraft inom EU. Efter
            den finska folkomröstningen står det alldeles klart att det inte
            finns något samnordiskt alternativ utanför EU. Det går inte heller
            att skapa ett sådant.
          </note>
          <note>
            Fru talman! Om nej-sidan mot förmodan skulle segra i den svenska
            och den norska folkomröstningen blir deras uppgift att söka upprätta
            en svensk-norsk union. Jag önskar dem lycke på den färden.
          </note>
          <note type="speaker">
            Anf. 26 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tror att det är frågan om vilken världsbild man
            har. Vi tror på samarbete mellan många nationer, och vi tror på
            samarbete med Europa.
          </note>
          <note>
            Hadar Cars säger att det kan bli enorma problem om vi inte stiger
            på Europatåget nu. Vad är det för skräckbild av Sveriges situation
            utanför EU som ni vill måla upp? Ni har faktiskt inte ännu frågat
            svenska folket om de vill vara med, och ändå sitter ni redan på
          </note>
          <note>
            Europatåget och fattar en massa beslut om anpassning av lagar
            och förordningar. Jag tycker att det är en märklig syn på demokratin.
            Det är klart att vi skall ha samarbete. Det är klart att vi skall
            jobba tillsammans med andra länder.
          </note>
          <note>
            I Dagens Industri säger man i dag att räntan stiger om det blir
            ett ja till EU eftersom vi då måste låna till medlemsavgiften.
            Jag vet inte vem som har rätt i dessa frågor, men det är ingen
            självklarhet att räntan sjunker om vi blir medlemmar.
          </note>
          <note>
            Hadar Cars säger att danskarna är nöjda. Danmark har ju faktiskt
            fått undantag från just den ekonomiska politiken och från utrikes-
            och säkerhetspolitiken. Det var ju detta de röstade om, och de
            deltar inte heller i det i nuvarande läge.
          </note>
          <note>
            Visst finns det möjligheter att samarbete mellan de nordiska
            länderna, men inte inom EU:s ram. Det strider mot EU:s regelverk
            att bilda ett nordisk block som sluter sig samman för att vara
            starka gentemot de andra.
          </note>
          <note>
            Sedan gällde det skogsindustrin. När Sverige släppte knytningen
            av kronan till ecun gick exporten för skogsindustrin så bra som
            aldrig förr. Jag är tveksam till att EU-anpassningen verkligen
            är det ekonomiska guldägg som ja-sidan tycks tro. Det finns möjligheter
            till bra samarbete på andra sätt.
          </note>
          <note type="speaker">
            Anf. 27 HADAR CARS (fp) replik:
          </note>
          <note>
            Fru talman! Jag delar Marianne Samuelssons uppfattning på ytterligare
            några punkter. Hon har rätt när hon konstaterar att vi redan sitter
            på Europatåget.
          </note>
          <note>
            Jag sade alltså inte att vi skulle gå ombord på det. Jag sade
            att vid ett nej stiger vi av. Om vi sitter på ett tåg och sedan
            stiger av för att gå åt ett annat håll är det troligt att det
            får betydande konsekvenser för Sverige.
          </note>
          <note>
            Det är dessa konsekvenser som jag tycker att nejsidan skall försöka
            ta sig samman och redovisa.
          </note>
          <note>
            Miljöpartiet och nej-sidan talar oerhört gärna om sin vilja till
            internationellt samarbete med alla. Det låter kanske bestickande
            för dem som inte riktigt förstår vad det handlar om. De säger
            ju samtidigt nej till det verkligt stora tunga samarbete som finns
            i
          </note>
          <note>
            Europa. Det omfattar i dag 350-360 miljoner människor. Finland
            och Österrike ansluter sig nu till det. I nästa omgång kommer
            det att omfatta Polen,
          </note>
          <note>
            Tjeckien, Slovakien och Ungern. Sedan kommer det att gå vidare
            österut.
          </note>
          <note>
            Detta samarbete som är grundläggande och avgörande för Europa
            vill de inte vara med om, men de är med på allt annat. De vill
            jobba ihop med filatelister och alla möjliga grupper, men i de
            avgörande sammanhangen vill Miljöpartiet inte vara med. Det bottnar
            alldeles säkert i en världsbild, men det är inte min världsbild.
            Det är en mycket inskränkt världsbild. Det är därför som jag hoppas
            att svenska folket skall ha förnuft att följa andra än dem som
            lockar till isolationism. Det är precis vad Miljöpartiet och Vänsterpartiet
            står för i det här fallet.
          </note>
          <note type="speaker">
            Anf. 28 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det är klart att det är frågan om vilken världsbild
            man har. Min världsbild ser helt annorlunda ut än Hadar Cars.
            Jag vill inte låsa in Sverige innanför de gemensamma tullmurar
            som finns runt EU:s gränsområde. Jag vill inte binda upp Sverige
            till en gemensam utrikes- och säkerhetspolitik. Jag tycker att
            alliansfrihet och fred är viktigt. Jag vill ha ett internationellt
            samarbete. Och jag tror att det är vad stora grupper av det svenska
            folket också vill. Jag är övertygad om att människor i Sverige
            vill ha den här friheten och möjligheten att välja de politiker
            som kan fatta de politiska beslut som behövs för en god ekonomi,
            ett gott samarbete och ett globalt samarbete i världen.
          </note>
          <note type="speaker">
            Anf. 29 HADAR CARS (fp) replik:
          </note>
          <note>
            Fru talman! Marianne Samuelsson talar om tullmurar inom EU. Hon
            jämför dem med tullmuren i
          </note>
          <note>
            Sverige. Tullmuren inom EU är något högre. Den är ca 5,5 % i
            Sverige och 4,5 % inom EU. Det är denna procent som för henne
            är avgörande om man befinner sig i ett rikemansblock eller har
            öppenhet gentemot omvärlden. Det är helt löjligt!
          </note>
          <note>
            Vad är det Marianne Samuelsson säger nej till?
          </note>
          <note>
            Hon säger att vi skall arbeta internationellt. Är det någonting
            det europeiska samarbetet går ut på är det att försöka se till
            att trygga demokratin i Europa och få med de länder som under
            oerhört långt tid, alldeles för lång tid, stod utanför detta samarbete
            och lydde under kommunistiska regimer.
          </note>
          <note>
            Det gäller att få dessa länder trygga för demokratin och ge dem
            ett välstånd och en ekonomisk utveckling som gör att också människor
            i de länderna kan hoppas på en framtid. Tillsammans skall man
            kunna bygga någonting i solidarisk anda mellan
          </note>
          <note>
            Europas folk som för alltid tryggar freden i Europa.
          </note>
          <note>
            Det säger Miljöpartiet nej till. I stället skall
          </note>
          <note>
            Marianne Samuelsson samarbeta på annat håll i världen, men inte
            samarbeta om det som är centralt för Sverige och utvecklingen
            i vår världsdel. Det är en dålig bild av världen som hon tecknar.
          </note>
          <note>
            Världen börjar alltid i vår närhet. Marianne
          </note>
          <note>
            Samuelsson vill hoppa över det som är vår egen gemenskap, vår
            egen närhet, för att kunna tala om andra saker. Vi som är för
            ett ja vill verka på den plats där vi finns, i den världsdel där
            vi lever, för att trygga förutsättningarna för fred och frihet
            i vår omvärld.
          </note>
          <note type="speaker">
            Anf. 30 HOLGER GUSTAFSSON (kds):
          </note>
          <note>
            Fru talman! Ett medlemsskap i den europeiska unionen är en ny
            politisk plattfrom. Därifrån kan vi bedriva ett förändringsarbete
            som går långt utöver
          </note>
          <note>
            Sveriges geografiska gränser.
          </note>
          <note>
            EU är den politiska plattform där vi kan besluta om framtiden
            genom att utveckla relationerna dels mellan Sverige och EU:s medlemsländer,
            dels förhållanden inom EU och förhållandet mellan EU
          </note>
          <note>
            och världen i övrigt.
          </note>
          <note>
            Svenskt inflytande kan kanaliseras via den svenska regeringen
            och lagstiftningsarbetet, inom våra politiska partigrupper i Europaparlamentet
            samt genom kommittéarbete och expertmedverkan inom unionen.
          </note>
          <note>
            Som kristdemokrater kommer vi att vara aktiva vid ett medlemsskap
            i EU. Ett medlemsskap är början på ett politiskt förändringsarbete
            med långtgående framtidsvisioner.
          </note>
          <note>
            Fru talman! Jag vill redogöra för våra ambitioner på det socialpolitiska,
            det miljöpolitiska och det biståndspolitiska området vid ett kommande
            EU-
          </note>
          <note>
            medlemskap.
          </note>
          <note>
            Kds anser att grunden för en god socialpolitik är familjelivets
            villkor. Generösa sociala villkor för familjelivet är en nödvändig
            investering för barnens utveckling och för kommande generationer.
            Samhället skall ge stöd till familjen som institution men aldrig
            ta över familjens ansvar och uppgifter.
          </note>
          <note>
            Vi anser att EU:s sociala dimension måste rymma utvecklingsmöjligheter
            för varje individ i samhället.
          </note>
          <note>
            Detta gäller oavsett ålder, kön, religion eller nationalitet,
            och frågona kring jämställdhet måste få en central position.
          </note>
          <note>
            Sverige har lång erfarenhet av bra arbetsmiljöer på både stora
            och små arbetsplatser. Denna erfarenhet måste tillföras EU:s sociala
            dimension.
          </note>
          <note>
            Det återstår mycket att göra för Europas kvinnor och ungdomar
            vad gäller villkor för utbildning och arbete.
          </note>
          <note>
            EU:s medlemsländer har antagit WHO:s alkoholpolitiska mål att
            sänka konsumtionen med 25
          </note>
          <note>
            % till år 2000. Sveriges relativt framgångsrika alkoholpolitik
            kan bli ett föredöme för många europeiska länder i kampen mot
            de skador alkoholkonsumtionen förorsakar.
          </note>
          <note>
            Kampen mot narkotikans utbredning är ett gemensamt problem för
            Sverige och EU. Med gemensam polisiär spaning och skärpt gränskontroll
            måste vi stoppa narkotikatrafiken.
          </note>
          <note>
            Kds mål är inte ett nyliberalt marknadens Europa eller ett socialistiskt
            och kollektivistiskt Europa. Vårt mål är ett familjernas och medborgarnas
            Europa. Det är människan och människovärdet som skall uppvärderas.
          </note>
          <note>
            Fru talman! Det är kristdemokraternas övertygelse att EU blir
            en betydelsefull organisation i internationella miljösammanhang.
            Inom EU:s område finns de flesta av Europas stora industrinationer
            och därmed också möjligheten till ett organiserat gränsöverskridande
            samarbete i miljöfrågorna.
          </note>
          <note>
            EU:s förmåga till bindande lagstiftning ökar effektiviteten i
            besluten mellan medlemsländerna.
          </note>
          <note>
            Miljöskyddsgarantin, som skyddar ett lands högre hälso- och miljöambitioner,
            måste stärkas ytterligare.
          </note>
          <note>
            Inget land får hindras att vara föregångare med relevanta miljökrav
            inom EU.
          </note>
          <note>
            EU:s miljöpolitiska mål skall vara att reducera avfall och utveckla
            kretsloppssamhället. Vidare anser vi att EU skall verka för en
            skatteväxling med hårdare skatter på miljöstörande verksamheter
            och lägre skatter på arbetskraft.
          </note>
          <note>
            Som medlem bör Sverige vara pådrivande för ett miljöanpassat
            jordbruk i EU med minskad kemikalieanvändning inom vegetabilieproduktionen.
          </note>
          <note>
            Det ekologiska jordbrukets konkurrenskraft måste garanteras av
            miljöskäl.
          </note>
          <note>
            Vidare bör Sverige verka för att EU skall värna uländernas rätt
            till en ren och oförstörd miljö.
          </note>
          <note>
            Fru talman! Jag vill understryka Sveriges betydelsefulla roll
            som föregångsland på biståndsområdet. Det är kristdemokraternas
            uppfattning att EU:s bistånd till tredje världen måste öka vad
            avser insatser för en bättre hälsa, för utbildning och för kvinnornas
            situation.
          </note>
          <note>
            U-ländernas skuldsanering måste fortsätta för att skapa förutsättningar
            för ekonomisk tillväxt och egen produktion.
          </note>
          <note>
            Biståndspolitiken gentemot Central- och
          </note>
          <note>
            Östeuropa bör fortsatt inriktas på personellt och ekonomiskt
            stöd för att utveckla demokratiska rättssamhällen och marknadsekonomi.
          </note>
          <note>
            Fru talman! Kristdemokraterna kommer att använda den nya politiska
            plattformen i EU till ett aktivt arbete för ett medborgarnas Europa,
            ett samhälle med mycket stor öppenhet och samverkan med människor
            också utanför denna gemenskap. Må svenska folket den 13 november
            rösta ja till denna historiska möjlighet!
          </note>
          <note type="speaker">
            Anf. 31 ALLAN LARSSON (s):
          </note>
          <note>
            Fru talman! Det är en märklig kampanj som nejsägarna bedriver
            inför folkomröstningen. I fråga efter fråga försöker nej-sägarna
            sitta på två stolar samtidigt.
          </note>
          <note>
            Det är självklart att många människor blir förbryllade av dessa
            motsättningar. Det är sannolikt ett av skälen till varför opinionsvinden
            nu har vänt och ja-sidan har medvind.
          </note>
          <note>
            Jag skall ge några exempel.
          </note>
          <note>
            Ni nej-sägare påstår å ena sidan att Sverige skulle bli maktlöst
            som medlem i Europeiska unionen. Vi skulle inte kunna påverka
            någonting. Vi skulle bara få anpassa oss, och våra villkor skulle
            försämras.
          </note>
          <note>
            Samtidigt säger ni att Sverige genom utanförskap skulle få en
            väldig makt. Då skulle vi behålla vår suveränitet och samtidigt
            få makt att påverka politiken i Norden, i Europa och i hela världen
            - miljöpolitik, arbetsmarknadspolitik, handelspolitik och biståndspolitik.
          </note>
          <note>
            Hur kan det komma sig att medlemskap ger maktlöshet medan utanförskap
            ger en väldig makt? Är
          </note>
          <note>
            Sverige så starkt att vi som enda land i Europa inte behöver
            samarbetet i den europeiska unionen. Eller är
          </note>
          <note>
            Sverige så svagt att vi inte skulle ha någon chans att hävda
            oss inom EU?
          </note>
          <note>
            Här måste ni som är nej-sägare förklara er. Ni kan inte under
            de tre veckor som återstår till folkomröstningen fortsätta att
            sitta på två stolar.
          </note>
          <note>
            På samma sätt finns det en väldig motsättning i diskussionen
            om demokratin. Jag har inte hört någon ansvarsfull person som
            har vågat påstå att Danmark,
          </note>
          <note>
            Holland och Storbritannien skulle ha gett upp sin demokrati.
            Danskarna är goda demokrater, och
          </note>
          <note>
            Danmark är en god - och glad - demokrati. Men vi får gång på
            gång höra att Sverige skulle förlora sin demokrati om vårt land
            blev medlem i Europeiska unionen.
          </note>
          <note>
            Hur kan det komma sig att den svenska demokratin skulle gå förlorad
            vid ett medlemskap i
          </note>
          <note>
            EU, medan Danmark, Storbritannien, Holland och andra länder är
            goda demokratier efter en lång tid som
          </note>
          <note>
            EU-medlemmar?
          </note>
          <note>
            Också i denna viktiga fråga måste ni på nej-sidan förklara var
            ni står. Ni kan inte fortsätta att sitta på två stolar i tre veckor
            till. Ni är skyldiga att ge en förklaring, särskilt till alla
            dem som är osäkra inför folkomröstningen. Det är ni som skapar
            osäkerhet, och det är ni som kan undanröja osäkerheten genom att
            tala om vad ni egentligen står för. Men ni kan inte gå på två
            spår samtidigt.
          </note>
          <note>
            Jag vill peka på ytterligare en motsättning. Många av nej-sägarna
            hävdar att medlemskap betyder att vi inte kan bedriva en ambitiös
            arbetsmarknads- och välfärdspolitik, att allt kommer att styras
            av dunkla konservativa krafter. Men samtidigt vet vi att det hårdaste
            motståndet kommer från den mest nyliberala regeringen i Europa,
            dvs. den i Storbritannien, och särskilt från högerkrafterna inom
            och utom denna regering. De vänder sig mot EU just därför att
            EU står för höjda sociala ambitioner i Europa.
          </note>
          <note>
            Hur förklarar ni som är nej-sägare att ni har hamnat i detta
            dåliga, inåtvända, nationalistiska sällskap? EU kan ju inte på
            en och samma gång vara ett högerprojekt och ett hot mot högerns
            flaggskepp, det brittiska systemskiftet.
          </note>
          <note>
            Fru talman! Detta leder mig över till en avslutande fråga, som
            jag vill rikta till företrädarna för Moderata samlingspartiet.
          </note>
          <note>
            Det duger inte att låta morsk här i den svenska riksdagen men
            sedan resa runt i Europa och vara inställsam mot dem som gör allt
            för att misskreditera det europeiska samarbetet. Jag syftar på
            era partivänner i Italien, i Bayern och i Storbritannien, på personer
            som herr Berlusconi i Rom, herr Stoiber i
          </note>
          <note>
            München och herr Portillo i London.
          </note>
          <note>
            Skall ni moderater kunna bli verkligt trovärdiga i
          </note>
          <note>
            Europapolitiken måste ni kunna visa att ni åtminstone har gjort
            någon enda insats för att bekämpa den trångsynta nationalism som
            finns i dessa era broderoch systerpartier.
          </note>
          <note>
            Därför, bästa moderater, måste ni förklara er. När skall ni ta
            itu med den farliga nationalismen på högerkanten?
          </note>
          <note>
            Fru talman! Vad Europa behöver är inte mer av nationalism och
            motsättningar, varken gröna eller blå, utan mer av internationalism
            och samarbete.
          </note>
          <note type="speaker">
            Anf. 32 GÖRAN LENNMARKER (m)
          </note>
          <note>
            replik:
          </note>
          <note>
            Fru talman! Allan Larsson ställde en fråga om vilket Samarbetseuropa
            som Moderaterna står för. Det var en mycket egenartad fråga.
          </note>
          <note>
            Jag representerar ett parti som har kämpat för ett svenskt medlemskap
            i Europeiska unionen i 33 år -
          </note>
          <note>
            kanske längre än något annat parti i Sverige. Det är alldeles
            kristallklart vad vi står för.
          </note>
          <note>
            Det är också kristallklart att vi kommer att - om det nu blir
            ett ja i folkomröstningen - ingå i den grupp som har varit med
            om att bygga upp den europeiska unionen i ett tidigt skede, delvis
            med visst motstånd från den grupp av partier som Allan Larsson
            företräder.
          </note>
          <note>
            Det är korrekt att det inom vissa partier finns nationalistiska
            flyglar, på samma sätt som det inom
          </note>
          <note>
            Allan Larssons parti finns de som säger nej till ett europeiskt
            medlemskap, av grumliga ideologiska skäl.
          </note>
          <note>
            Det gäller då för oss alla att kämpa emot detta.
          </note>
          <note>
            Jag vill korrigera Allan Larsson på en punkt.
          </note>
          <note>
            Berlusconis parti finns inte med i det samarbete som
          </note>
          <note>
            Moderata samlingspartiet kommer att ingå i om vi blir medlemmar
            i Europeiska unionen.
          </note>
          <note type="speaker">
            Anf. 33 ALLAN LARSSON (s) replik:
          </note>
          <note>
            Fru talman! Jag ställde en rak fråga. Jag frågade inte hur länge
            Moderata samlingspartiet och tidigare
          </note>
          <note>
            Högerpartiet hade verkat för ett svenskt medlemskap.
          </note>
          <note>
            Jag frågade: Kan ni visa på några insatser som ni har gjort för
            att ute i Europa bekämpa den nationalism som finns inom högerpartierna?
            Den frågan kvarstår, och jag hoppas att Göran Lennmarker kan ge
            ett enda exempel på att Moderata samlingspartiet har gjort någonting
            på det området.
          </note>
          <note type="speaker">
            Anf. 34 GÖRAN LENNMARKER (m)
          </note>
          <note>
            replik:
          </note>
          <note>
            Fru talman! Vi har funnits med i det europeiska partisamarbetet
            under mycket lång tid och har kanske också varit en av de pådrivande
            krafterna när det gäller just att arbeta för ett enat Europa,
            inte bara för ett svenskt medlemskap utan också för ett skandinaviskt
            medlemskap och ett samarbete över gränserna. Här har vi mycket
            kraftfullt predikat det europeiska samarbetets värde, inte minst
            för de delar av det konservativa partiet i Storbritannien som
            är skeptiska till detta.
          </note>
          <note>
            Detta bevisar vi också genom vår hårda och klara argumentering
            för detta. Vi ställer upp i alla delar av det europeiska samarbetet,
            inkl. de olika delarna i
          </note>
          <note>
            Maastrichtfördraget. Jag tror att det finns en kristallklar bild
            av hur Moderata samlingspartiet har agerat genom ett par decennier.
          </note>
          <note type="speaker">
            Anf. 35 ALLAN LARSSON (s) replik:
          </note>
          <note>
            Fru talman! Jag preciserar min fråga ytterligare.
          </note>
          <note>
            För det första: Om det blir ett ja i folkomröstningen skall den
            svenska riksdagen utse ledamöter i
          </note>
          <note>
            Europaparlamentet. Hur kommer Moderata samlingspartiets representanter
            att förhålla sig till dem som representerar den italienska högern?
            Det skulle vara intressant att få ett klart besked om hur ni skall
            förhålla er till dem.
          </note>
          <note>
            För det andra: Det har nyligen varit en konservativ kongress
            i Storbritannien, där inte minst herr
          </note>
          <note>
            Portillo - som är den nya, stora stjärnan och som man väntar
            sig skall bli ledaren för Moderaternas partivänner i Storbritannien
            - har gett uttryck för väldigt nationalistiska synsätt. Vad gör
            ni för att påverka era partivänner där i en mer europeisk riktning?
          </note>
          <note type="speaker">
            Anf. 36 KARIN FALKMER (m):
          </note>
          <note>
            Fru talman! Vilken roll skall Sverige spela i framtidens Europa?
            Finns det anledning för oss i vårt land att vara med och ta ansvar
            för Europas utveckling, och har vi något viktigt att bidra med
            i det samarbete som nu omfattar allt fler länder? Eller är det
            bättre att välja utanförskap, med all den osäkerhet som det innebär?
          </note>
          <note>
            Det är dessa frågor som svenska folket skall ta ställning till
            den 13 november.
          </note>
          <note>
            Tolv självständiga demokratiska länder har fullständigt frivilligt
            beslutat sig för att gå in i ett förpliktigande samarbete inom
            vissa områden för att forma framtidens Europa till det bättre.
            Vi är fyra länder som har genomfört förhandlingar inför medlemskap
            - förhandlingar där vi för vårt land har uppnått långt bättre
            resultat än vad vi vågat förvänta.
          </note>
          <note>
            Hur man än vänder och vrider på detaljerna är det ovedersägligen
            så att EU har gått Sverige till mötes på snart sagt varje förhandlingspunkt.
            Dessutom har
          </note>
          <note>
            Sverige, redan som ansökarland, påverkat EU i vår riktning i
            så viktiga frågor som frihandelsavtalen med
          </note>
          <note>
            Baltikum och miljökraven för vissa kemikalier.
          </note>
          <note>
            Dessa erfarenheter visar att Sveriges möjligheter till inflytande
            är stora. Ingen inbillar sig väl att det inflytande som Sverige
            så påtagligt haft som ansökarland skulle bli mindre när Sverige
            blir medlemsland.
          </note>
          <note>
            Kulturen i EU:s samarbete är just den vi bevittnat under medlemskapsförhandlingarna.
            Man stöter och blöter frågeställningarna med målsättningen att
            komma överens. Och i den processen är det sakskälen och argumentens
            tyngd som avgör.
          </note>
          <note>
            Många fler länder knackar nu på dörren till EU.
          </note>
          <note>
            De östeuropeiska länderna vill inget hellre än att få komma med.
            Polen och Ungern har redan lämnat in sina ansökningar. Tjeckien,
            Slovakien, Bulgarien och
          </note>
          <note>
            Rumänien sitter förhoppningsfulla i väntrummet.
          </note>
          <note>
            Estland, Lettland och Litauen söker sig så nära EU
          </note>
          <note>
            som möjligt, och de ser medlemskap som ett framtida mål. Som
            medlem kan Sverige i EU vara med och bana vägen för dessa länder.
          </note>
          <note>
            Nu har Österrikes och Finlands folk klart och tydligt talat om
            att de vill vara med och ta ansvar för framtiden i Europa. För
            vårt land, liksom för Norge, återstår folkets avgörande i folkomröstningen.
            Inför det ställningstagandet är det inte detaljer och navelskådande
            som är det väsentliga. I stället är det målsättningarna bakom
            ländernas samarbete och de möjligheter som ett EU-medlemskap öppnar
            för oss i vårt land när det gäller att få vara med och forma framtiden
            i vår del av världen som är viktigt.
          </note>
          <note>
            Det är en mycket enkel taktik att hacka sönder
          </note>
          <note>
            EU-frågan i en mångfald detaljer och likt nej-rörelsen framställa
            varje förändring som något misstänkt och skrämmande. Men då glömmer
            man den viktiga helheten och man bortser ifrån de goda avsikter
            som ligger bakom att så många demokratiska länder frivilligt går
            in för att samarbeta.
          </note>
          <note>
            Grundtankarna bakom EU är att man genom att väva länder och folk
            samman ekonomiskt och politiskt en gång för alla skall förhindra
            krig.
          </note>
          <note>
            Samarbetet fungerar som en garant för fred och demokrati i de
            länder som är med. Ett annat viktigt mål är att öka välståndet
            inom hela samarbetsområdet.
          </note>
          <note>
            Jag påstår inte att allting i EU-samarbetet är perfekt, men den
            strategi man valt har faktiskt visat sig vara lyckosam för freden,
            för demokratin och för välståndet.
          </note>
          <note>
            I EU har självständiga länder valt att på vissa områden fatta
            gemensamma beslut. Det gäller främst de frågor som hör samman
            med den inre marknaden, något som Sverige redan anammat genom
            EES-
          </note>
          <note>
            avtalet. Det gäller också handelspolitiken och den gemensamma
            jordbrukspolitiken.
          </note>
          <note>
            Därutöver skapar EU-gemenskapen möjligheter att lösa stora övergripande
            frågor som bara kan lösas genom samarbete. Hit hör den gemensamma
            säkerhets- och utrikespolitiken, samarbetet för att begränsa kriminalitet
            och knark och samarbetet för att förbättra miljön. Detta samarbete
            begränsas inte bara till det området som omfattas av medlemsländerna.
          </note>
          <note>
            EU bidrar verksamt till att förbättra och stabilisera situationen
            i de forna östländerna. Inte minst är insatserna för att förbättra
            miljön i dessa områden ett exempel på EU:s utåtriktade verksamhet.
            Och som medlem i EU kan man nå långt längre än som enskilt land.
          </note>
          <note>
            Ett svenskt medlemskap i den europeiska unionen är den viktigaste
            framtidsfråga som vi någonsin stått inför. Det finska folket har
            sagt ja till det europeiska samarbetet. Jag är övertygad om att
            de allra flesta i vårt land vill att Sverige tillsammans med Finland,
          </note>
          <note>
            Danmark och övriga EU-länder skall ta aktiv del i utvecklingen
            av den del av världen som vi själva är en del av. Det ger oss
            samtidigt chansen att ta vara på alla de möjligheter som medlemskapet
            ger.
          </note>
          <note type="speaker">
            Anf. 37 ANDREAS CARLGREN (c):
          </note>
          <note>
            Fru talman! Den avgörande frågan är om vi vill vara med och forma
            framtiden i samarbete med andra eller om vi i framtiden skall
            låta oss passivt formas av andras samarbete. När vi i dag för
            denna långa diskussion här i kammaren gör vi inte det därför att
            det är vi här som skall avgöra frågan. Vi gör det inte heller
            därför att vi skulle kunna övertala svenska folket att fatta sitt
            beslut i den ena eller andra riktningen. Vi gör det därför att
            vi som goda demokrater kan försöka övertyga med goda argument.
          </note>
          <note>
            När jag lyssnade på inläggen tidigare i debatten från den extrema
            nej-sidan - inte minst Marianne
          </note>
          <note>
            Samuelssons - kom jag att tänka på de ord som
          </note>
          <note>
            Václav Havel använde i sitt glödande tal inför
          </note>
          <note>
            Europaparlamentarikerna tidigare i år. Från sitt perspektiv ger
            han en helt annan bild av den europeiska unionen. Han säger att
            han ser den som ett systematiskt skapande av ett utrymme som möjliggör
            för de olika särdragen i Europa att utveckla sig i frihet. Han
            säger att historien har kastat en handske som vi, om vi vill,
            kan ta upp och gör vi inte det är det en chans som går förlorad
            för vår kontinent. Det är ett litet annat perspektiv än att bara
            skrämma svenska folket för en hög medlemsavgift.
          </note>
          <note>
            Det är en historisk uppgift att nu när diktaturerna har fallit
            i Öst- och Centraleuropa också inlemma dem i ett samarbete med
            väst, precis som EG en gång inlemmade Grekland, Spanien och Portugal
            när de gamla högerdiktaturerna hade fallit där. Detta är också
            något som står på EU:s dagordning, nämligen att fläta Europas
            länder så nära varandra att krig inte blir möjligt, i bästa fall.
          </note>
          <note>
            Marianne Samuelsson säger i stället att vi inte skall låsa in
            oss för att bara samarbeta med några få länder. Men det är ju
            precis det som Miljöpartiet de gröna och de extrema nej-sägarna
            förespåkar i det här fallet.
          </note>
          <note>
            Polen, Ungern, Tjeckien, Slovakien, Bulgarien och Rumänien kommer
            att bjudas in till EU:s toppmöten. De kommer att bjudas in till
            de rådsmöten om ekonomi som finansministrarna håller. De kommer
            att bjudas in till ministermöten om transport, forskning och miljö.
            De kommer att bjudas in till inrikes- och justitieministermöten,
            och de kommer att inbjudas till möten om utbildning och kultur.
            Där kommer alltså redan nu i höst representanter för tjugo europeiska
            länder att sitta.
          </note>
          <note>
            Det alternativ - som jag uppfattar det - som nejsidan beskriver
            är att vi i stället skulle lämna det bordet och överlåta till
            övriga europeiska länder att diskutera och forma framtiden. Vi
            skulle i stället gå in i ett rum med Island, Liechtenstein och
            möjligen med
          </note>
          <note>
            Norge. Är det ändå inte dags, Marianne Samuelsson, att en gång
            för alla göra slut på detta tal om att
          </note>
          <note>
            Sverige väljer några få till förmån för de många, om
          </note>
          <note>
            Sverige väljer att stå utanför EU?
          </note>
          <note>
            Det är också viktigt att peka på vilket oerhört ansvar Sverige
            har för Baltikums framtid. Det är naturligtvis ingen självklarhet,
            men en stor möjlighet, att inlemma också Baltikum i detta arbete.
            Sverige har varit med och påverkat så att EU skriver ett frihandelsavtal
            med Baltikum. Det kommer också att kunna bli ett associationsavtal
            och så småningom ett medlemskap.
          </note>
          <note>
            Vilken vision av en möjlighet det är att se hela
          </note>
          <note>
            Östersjön omgärdad av länder som samarbetar i den europeiska
            unionen. Låt oss vara med för att i samarbete med varandra forma
            framtiden runt
          </note>
          <note>
            Östersjön, i stället för att låta vår framtid runt
          </note>
          <note>
            Östersjön formas av andra! Svik inte en gång till
          </note>
          <note>
            Baltikums sak! Se i stället till, när det verkligen ställs på
            sin spets, att inte överge Baltikum när det gäller -
          </note>
          <note>
            för att travestera Václav Havel - att skapa ett utrymme för Baltikums
            särdrag att utvecklas i frihet.
          </note>
          <note>
            Där om någonstans blir det så tydligt att kampen för ett gott
            samarbete inom den europeiska unionen också är en kamp för länders
            självständighet.
          </note>
          <note>
            Det är därför som det är så oerhört viktigt att vi inte bara
            låter oss formas av andra. Vi skall vara med och forma framtiden.
            Det betyder mycket för oss, men vi har ett ansvar också för andra.
            Det är på den punkten som den extrema nej-sidan sviker. Det är
            något som jag inte vill göra.
          </note>
          <note type="speaker">
            Anf. 38 Statsrådet PIERRE SCHORI (s):
          </note>
          <note>
            Fru talman! Det är min övertygelse att Europas och Sveriges säkerhet
            förbättras genom existensen av den europeiska unionen. Det är
            likaså min övertygelse att Europas och Sveriges möjligheter till
            solidaritet ökar genom den europeiska unionen.
          </note>
          <note>
            Jag börjar med säkerheten.
          </note>
          <note>
            Genom det kalla krigets slut har Sveriges säkerhetspolitiska
            handlingsuttrymme kraftigt vidgats.
          </note>
          <note>
            Vi ligger inte längre klämda mellan militärpakternas sköldar
            i terrorbalansens tid. Hotet om det överraskande anfallet från
            övermäktiga styrkor är borta.
          </note>
          <note>
            Men samtidigt har nya, svårlösta och arbetskrävande problem dykt
            upp. Det kalla kriget djupfryste historiska konflikter och stängde
            in världen i konstlade block och, i en del fall, onaturliga statsbildningar.
            Vi ser effekterna av detta som grymmast i f.d. Jugoslavien och
            i flera republiker i det forna Sovjetunionen. Men ingen europeisk
            region går fri från farorna av aggressiv nationalism, internationell
            maffia, miljöförstöring, rasism, massarbetslöshet och social oro.
            Dessa problem kan inte lösas med militära medel - de måste tacklas
            genom samarbete över gränserna.
          </note>
          <note>
            Att väva samman folk och nationer genom allsidiga kontakter och
            frivilliga avtal till ömsesidig nytta är den viktigaste fredsfaktorn
            i vår tid.
          </note>
          <note>
            Fredsfaktorn är alltjämt giltig. Under 1990-talets första år
            har fler européer dödats i krig än under hela efterkrigstiden.
          </note>
          <note>
            Fru talman! Socialdemokratin har under flera årtionden arbetat
            för en alleuropeisk fredsordning, för en framtid bortom murar,
            militärpakter och neutralitet. Men just nu vet ingen hur denna
            fredsordning kommer att gestalta sig i Europa. Därför gör vi rätt
            i att inte ändra vår huvudlinje: att stå utanför militära pakter
            och bidra aktivt överallt där vi kan till Europas gemensamma säkerhet
            och kärnvapnens eliminering.
          </note>
          <note>
            I Maastrichtavtalet finns inga hinder för att varje land inom
            EU bibehåller kontrollen över sin säkerhetspolitik. Där finns
            inget som säger att ett medlemskap förpliktar till något militärt
            samarbete.
          </note>
          <note>
            Det råder vad man skulle kunna kalla dubbla veton inom EU när
            det gäller säkerhetspolitiken, av ungefär samma art som i FN:s
            säkerhetsråd. Kravet på enhällighet i alla viktiga frågor är att
            likställa med ett veto. Därför är också talet om att vi skulle
            tvingas in i ett kärnvapenförbund ingenting annat än oseriöst
            struntprat. Tror någon att länder som Sverige,
          </note>
          <note>
            Österrike, Irland, Danmark eller Holland skulle vilja ha med
            kärnvapen i EU-projektet? I ickespridningsavtalet NPT stadgas
            dessutom att en kärnvapenmakt inte får dela med sig av kärnvapen
            -
          </note>
          <note>
            inte till någon som helst mottagare.
          </note>
          <note>
            Sveriges militära alliansfrihet består. Vi skall visa öppenhet
            i efterkommunismens tid med siktet inställt på gemensam, kollektiv
            säkerhet. Under tiden skall
          </note>
          <note>
            Sverige vara en aktiv bidragsgivare till en alleuropeisk fredsordning
            i alla de sammanhang vi kan, utanför den rent militära allianstillhörighetens
            ram. Ett sådant agerande stärker vår och Europas säkerhet.
          </note>
          <note>
            Fru talman! Så till solidariteten! Ett ja i folkomröstningen
            den 13 november innebär att
          </note>
          <note>
            Sverige får tillgång till en ny och mycket viktig kanal för samarbetet
            med länder i tredje världen och i
          </note>
          <note>
            Central- och Östeuropa.
          </note>
          <note>
            Genom Maastrichtavtalet finns för första gången en traktatsmässig
            grund för medlemsländernas utvecklingssamarbete. I avtalet slås
            t.ex. fast att ett övergripande mål för samarbetet skall vara
            fattigdomsbekämpning och att biståndet skall bidra till:
          </note>
          <note>
            en bärkraftig ekonomisk utveckling, en gradvis integration i
            världsekonomin, och en utveckling och konsolidering av demokrati,
            rättssäkerhet samt respekt för mänskliga rättigheter.
          </note>
          <note>
            Fru talman! Dessa mål stämmer mycket väl överens med de svenska
            biståndspolitiska målen.
          </note>
          <note>
            Genom ett aktivt agerande i Bryssel - och ett sådant agerande
            kan jag utlova för min del om det blir aktuellt - har vi goda
            möjligheter att bidra till att dessa gemensamma mål uppfylls.
            Genom medlemskapet kan vi direkt påverka utformningen av ett bistånd
            som till sin volym är ungefär dubblet så stort som den svenska
            biståndsbudgeten och som når över 100 länder. Vi kommer själva
            att få bidra med strax under 10 % till den gemensamma EU-budgeten
          </note>
          <note>
            - 90 % av vår budget ligger i våra egna händer.
          </note>
          <note>
            Vi får också på ett helt annat sätt än i dag en möjlighet att
            delta i den hela tiden pågående policydialogen i Bryssel. Sverige
            har ett gott biståndspolitiskt anseende, så det finns all anledning
            att tro att man i Bryssel kommer att lyssna med intresse till
            våra svenska biståndserfarenheter.
          </note>
          <note>
            Indirekt innebär detta att vi får möjlighet att påverka det biståndspolitiska
            tänkandet i en grupp länder som tillsammans svarar för mer än
            40 % av världens samlade bistånd.
          </note>
          <note>
            Vid ett medlemskap i EU kommer Sverige automatiskt också att
            delta i EU:s omfattande samarbete med Central- och Östeuropa.
            Andreas
          </note>
          <note>
            Carlgren var inne på det. Detta är koncentrerat till
          </note>
          <note>
            PHARE som omfattar Centraleuropa inklusive
          </note>
          <note>
            Baltikum. Det innebär 10 miljarder kronor. Det andra programmet
            heter TACIS. Det gäller länderna inom
          </note>
          <note>
            Oberoende Staters Samvälde och omfattar 10
          </note>
          <note>
            miljarder kronor. Det är alltså två program som är 15
          </note>
          <note>
            gånger större än det svenska östbiståndet och som vi kan vara
            med och påverka. Östsamarbetet inom EU är en av de få verksamheter
            för vilka en ökning förutses i nästa års budget
          </note>
          <note>
            En viktig fråga är omfattningen av det svenska bilaterala samarbetet
            med Central- och Östeuropa vid ett medlemskap i EU. Av allt att
            döma kommer EU
          </note>
          <note>
            fortsättningsvis att ägna större uppmärksamhet än tidigare åt
            bl.a. Östersjöregionerna - detta sagt som en kommentar till Andreas
            Carlgren. Om och när
          </note>
          <note>
            Finland, Norge och Sverige blir medlemmar av EU, ökar möjligheterna
            att utnyttja EU:s faciliteter då det gäller regionalt och gränsregionalt
            samarbete i
          </note>
          <note>
            Östersjöområdet, vilket i sig förstärker EU:s samlade intresse
            för regionen. Till detta kommer att
          </note>
          <note>
            Östersjöområdet får större specifik vikt genom särskilda allmänpolitiska
            och/eller säkerhetspolitiska initiativ, t.ex. den s.k. stabilitetspakten.
          </note>
          <note>
            Till sist, fru talman! Femtio år efter dagen D i
          </note>
          <note>
            Normandie och nazismens nederlag och fem år efter det att järnridån
            började rosta sönder inifrån och
          </note>
          <note>
            Sovjetkommunismen försvann söker vi i Europa alltjämt vår väg.
          </note>
          <note>
            Den ungerske författaren György Konrád har mot bakgrunden av
            den dramatiska situation vi lever i formulerat dilemmat så här:
          </note>
          <note>
            "Om det finns en väg ut ur Sarajevo och Bosnien, och de eviga
            europeiska krigen, så heter den övernationellt samarbete. I öst
            som väst. Det
          </note>
          <note>
            Jugoslavien kunde ha blivit, måste Europa nu skapa."
          </note>
          <note>
            Fru talman! Europa måste ena sig utan att förlora sin mångfald,
            organisera sig utan att resa murar mot omvärlden. Ett slutet Europa,
            som omger sig med en mental och ekonomisk järnridå blir i längden
            självförstörande. Om vi skall lyckas med att omvandla "våra bästa
            stämningars längtan" till verklighet måste vi ha en global dimension
            i våra projekt och vår politik. Man kan varken förstå sammanhangen
            eller sin tid om man inte ser problemen globalt. Den globala dimensionen
            får inte stå i motsatsställning till de ideal som man kämpar för
            i inrikespolitiken.
          </note>
          <note>
            Just för att motverka Zjirinovskijeffekten i öst, för att bekämpa
            massarbetslösheten i väst, för att undvika nya Bosnienkonflikter
            och för att mobilisera stora resurser för internationell solidaritet
            behövs den europeiska unionen.
          </note>
          <note type="speaker">
            Anf. 39 ANDREAS CARLGREN (c)
          </note>
          <note>
            replik:
          </note>
          <note>
            Fru talman! Jag tycker att det som Pierre Schori betonar är viktigt.
            Det är viktigt med ett samarbete också med Central- och Östeuropa
            och att Sverige kan spela en roll när det gäller att inlemma Baltikum
            i detta samarbete - siktet är inställt på ett medlemskap.
          </note>
          <note>
            Såvitt jag vet är Pierre Schori det första statsrådet i denna
            regering som på allvar kommenterar det som vi från Centern har
            tagit upp flera gånger, nämligen att vi måste skapa en gemensam
            nationell hållning.
          </note>
          <note>
            Det har varit en av våra viktiga punkter. Vi har tagit upp den,
            eftersom vi tycker att man vilseleder alla de svenska människor
            som skall rösta i den här frågan om man försöker framställa det
            som att vi väljer mellan ett moderat eller ett socialdemokratiskt
          </note>
          <note>
            Europa. Vi måste framför allt betona att Sverige och vi svenskar
            bidrar med något viktigt i Europa. Då behöver vi en nationell
            hållning. Det kan vara ett av de allra viktigaste bidrag som vi
            kan ge.
          </note>
          <note type="speaker">
            Anf. 40 Statsrådet PIERRE SCHORI (s):
          </note>
          <note>
            Fru talman! Jag gav uttryck för en klassisk socialdemokratisk
            politik, om man kan tala om klassisk när man avser åtminstone
            ett decennium tillbaka, Andreas Carlgren.
          </note>
          <note>
            Jag välkomnar den inställning som Andreas
          </note>
          <note>
            Carlgren har och ser fram emot ett intimt samarbete med honom
            och hans likasinnade i denna kammare.
          </note>
          <note>
            Då kan vi bidra till ett stabilt, säkert och fredligt
          </note>
          <note>
            Europa.
          </note>
          <note type="speaker">
            Anf. 41 ANDREAS CARLGREN (c)
          </note>
          <note>
            replik:
          </note>
          <note>
            Fru talman! Möjligen har Pierre Schori, som socialdemokrat, lätt
            att förväxla socialdemokratiskt med svenskt.
          </note>
          <note>
            Jag ser det gärna som en god svensk tradition att vi samarbetar
            om dessa viktiga frågor. Jag vill betona att det är ett nationellt
            uppdrag och inte bara ett partipolitiskt uppdrag som vi tar på
            oss.
          </note>
          <note type="speaker">
            Anf. 42 BIRGIT FRIGGEBO (fp):
          </note>
          <note>
            Fru talman! Jag har som minister under tre år varit en s.k. observatör
            vid EG:s och EU:s ministerrådsmöten. Det har handlat om invandrarfrågor
            och frågor om gränskontroll.
          </note>
          <note>
            EU:s invandrar- och justitieministrar har sammanträtt ungefär
            två gånger per år. Sverige,
          </note>
          <note>
            Norge, Finland och några länder till som inte är medlemmar i
            EU har inbjudits som s.k. observatörer.
          </note>
          <note>
            Det har gått så till att EU-ministrarna har sammanträtt en eller
            två dagar. Sedan har vi observatörer kallats in under någon timme
            för att få lyssna till vad EU-ministrarna har kommit överens om.
          </note>
          <note>
            Invandrarfrågor och frågor om bekämpning av internationell brottslighet
            och kriminalitet är till sin natur gränsöverskridande. De kräver
            ett samarbete.
          </note>
          <note>
            Visst kan det sägas vara bekvämt att bara sitta och vänta på
            att bli informerad om vad andra har arbetat fram, men jag tycker
            att det har varit förödmjukande för Sverige. Sveriges representant
            har hänvisats till att sitta utanför sammanträdesrummet, där besluten
            har fattats, och bara fått vänta på att bli informerad om beslut
            som angår och påverkar oss.
          </note>
          <note>
            När jag har suttit där och väntat och underhand fått information
            från den danska ministern har jag ställt mig frågan varför inte
            vi i Sverige skall sitta med vid borden där besluten fattas. Varför
            skall vi i
          </note>
          <note>
            Sverige inte vara med och påverka i frågor som är viktiga för
            oss? Varför skall vi i Sverige inte vara med och dela med oss
            av våra värderingar och kunskaper?
          </note>
          <note>
            Varför skall vi avstå från att fördjupa ett samarbete om frågor
            som berör oss? Varför skall inte vi kunna vara med från början
            när besluten förbereds, när de växer fram och sedan vara med och
            rösta när besluten skall fattas?
          </note>
          <note>
            Jag ser faktiskt ett medlemskap i EU som ett utvecklande av demokratin
            och som ett vidgande av rösträtten.
          </note>
          <note>
            Till demokratins grundsatser hör också öppenheten, att viktiga
            beslut inte fattas i slutna rum.
          </note>
          <note>
            Där makt utövas skall öppenhet råda. Det är en viktig princip.
            Jag är glad över den diskussion som vi nu har haft här i Sverige
            om yttrandefriheten, offentlighetsprincipen och meddelarfriheten.
            Den diskussionen har vi fört i ljuset av EU-medlemskapet.
          </note>
          <note>
            Detta är frågor som ofta debatteras av experter.
          </note>
          <note>
            Nu har diskussionen fått en större bredd. Det visar att det finns
            en bred förankring i Sverige för Sveriges unika öppenhet. Det
            är bra. Men diskussionen har förts utefter ett tema som handlar
            om att medlemskapet i EU skulle hota den svenska offentlighetsprincipen.
            Det är helt fel. Vad debatten egentligen visar är att vi har för
            mycket hemlighetsmakeri här hemma i Sverige när det gäller utrikespolitiken.
            Principen är att allting skall hemligstämplas. Till skillnad från
            när det gäller alla andra handlingar i Sverige är presumtionen
            för utrikeshandlingar sekretess. Det bör vi ändra på. Det är faktiskt
            någonting som vi själva bestämmer över.
          </note>
          <note>
            De EU-handlingar som kommer till Sverige skall behandlas enligt
            svensk lag. Det betyder att svenska myndigheter inte bör låta
            sig imponeras av olika EU-
          </note>
          <note>
            stämplar om sekretess, om begränsad distribution osv. Svensk
            lag gäller och skall tillämpas på ett öppet sätt.
          </note>
          <note>
            Vi bör med den här erfarenheten ändra vår egen lagstiftning och
            tillämpningen av utrikessekretessen.
          </note>
          <note>
            Det är det ena.
          </note>
          <note>
            Det andra är att vi, när Sverige förhoppningsvis blir medlem
            i EU, kan driva på om en ökad öppenhet också inom EU:s egna institutioner.
            Det pågår ju redan en välkommen process inom EU för en ökad insyn
            och öppenhet. Det är bra, men den bör påskyndas. Sverige kan tillsammans
            med övriga nordiska länder bidra till det.
          </note>
          <note>
            Vi har också samarbetspartner ute i Europa, bland tidningsmän,
            medier och journalister. Redan nu har
          </note>
          <note>
            EU:s ministerråd dragits inför EU-domstolen för att testas när
            det gäller deklarationen om den ökade öppenheten.
          </note>
          <note>
            Fru talman! Hans-Gunnar Axberger, f.d.
          </note>
          <note>
            pressombudsman, lade nyligen fram en utredning som han har gjort
            på uppdrag av Journalistförbundet. Han avslutar den med att säga:
            "Hur offentlighetsprincipen kommer att påverkas av ett svenskt
            EU-medlemskap är alltså till syvende och sist mest av allt beroende
            på vår egen vilja och beslutsamhet att genomdriva våra synsätt."
          </note>
          <note>
            I Sverige har vi faktiskt inte någon anledning att kröka rygg,
            utan vi bör frimodigt sprida våra traditioner och idéer för yttrandefriheten.
          </note>
          <note type="speaker">
            Anf. 43 KRISTINA PERSSON (s):
          </note>
          <note>
            Fru talman! Det allra märkligaste med den svenska EU-debatten
            är att just de partier som borde vara de mest entusiastiska över
            medlemskapets möjligheter - med tanke på vad de står för i sina
            program - är de partier som är hårdast emot.
          </note>
          <note>
            Hur skall man annars få bukt med miljöförstöringen, arbetslösheten
            och hoten mot välfärden, om man inte går in i ett bindande politiskt
            samarbete? Självfallet måste ett sådant samarbete först utvecklas
            med den mest näraliggande kretsen, de som vi hör ihop med geografiskt,
            kulturellt och ekonomiskt. Det är EU. Det är Europa. EU finns.
          </note>
          <note>
            Vi kan lätt ställa oss bakom de mål EU ställer upp.
          </note>
          <note>
            Att målen inte är förverkligade är inget skäl till att vara emot.
            Tvärtom, då är det ännu viktigare att vi deltar.
          </note>
          <note>
            Man måste vara realist för att få politisk kraft.
          </note>
          <note>
            Man måste erkänna hur verkligheten faktiskt ser ut.
          </note>
          <note>
            Men det gör inte motståndarna till EU, i varje fall inte de som
            står till vänster i politiken. Jag har litet lättare för att förstå
            de andra motståndarna. De ogillar EU av precis de skäl som gör
            att det socialdemokratiska partiet har tagit ställning för medlemskap.
          </note>
          <note>
            EU-motståndarna hänger sig åt en tolkning, bild, av verkligheten
            som är falsk. De ser Sverige som ett rikare, miljövänligare och
            mer solidariskt föregångsland där alla har jobb och allt går på
            räls framåt. Men däremot har EU hög arbetslöshet praktiskt taget
            som en princip, är kapitalismens högborg och de rikas intressebevakare.
            Det är en genomfalsk bild. Den får ibland i debatten nästan främlingsfientliga
            undertoner. Allra falskast är EU-
          </note>
          <note>
            motståndarnas föreställning att ensam är stark och att vi själva
            har makt att styra över investeringarna, ränteutvecklingen och
            tillväxten i Sverige. Det är ännu värre i fråga om realism. Ekonomin
            skulle inte spela någon roll för politiken. Det räcker med att
            vilja, att vi struntar i ekonomin.
          </note>
          <note>
            Sanningen är ju den att Sverige inte längre alls tillhör den
            rikare halvan av Västeuropa. Lönerna har rasat ordentligt. Landet
            ligger på 17-18 plats i OECD-
          </note>
          <note>
            kretsen.
          </note>
          <note>
            EU har utvecklats från att i huvudsak vara en organisation som
            verkar för frihandel till att bli en aktiv kraft för miljö och
            social utveckling. Det har tagit tid. Men nu står kampen mot arbetslösheten
            först på ministerrådets agenda.
          </note>
          <note>
            I fråga om det nationella självbestämmandet är det väl inte någon
            församling som är mer medveten om gränserna för den nationella
            suveräniteten än just denna, Sveriges riksdag. Det är därför som
            vi i så överväldigande grad är anhängare av tanken på svenskt
            medlemskap.
          </note>
          <note>
            Vad är det för glädje i att ha ett formellt självbestämmande
            men en allt större maktlöshet? Då är det värre att ge upp en del
            av detta självbestämmnande för att vinna verkligt inflytande och
            möjlighet att förverkliga de politiska målen.
          </note>
          <note>
            Jag är först att erkänna att det är klart att det går långsamt.
            Felet med EU är att det är för litet
          </note>
          <note>
            Europapolitik. De nationella strävandena och det nationella tänkandet
            i Europa är också starkt, precis som i Sverige. Men alternativet
            till att försöka att tro på en förändrad maktbalans är att ge
            upp kampen för en tryggare och rättvisare värld. Detta är något
            som
          </note>
          <note>
            Vänstern och miljöpartierna i Europa har insett. De är de starkaste
            förespråkarna för det politiska samarbetet. De är federalister.
            Jag delar i grunden uppfattningen i deras analys.
          </note>
          <note>
            Hotet i dag kommer från den del av Europa som hyser extremhögern,
            nationalisterna och delar av borgerligheten, som vill ha ett svagt
            EU för att på så sätt hävda marknadens suveränitet. Om EU
          </note>
          <note>
            misslyckas, hotar fortsatt ekologisk och social nedbrytning.
            I spåren av detta får vi fördjupade klyftor av sociala motsättningar,
            främlingsfientlighet, fascism och hot mot demokratin och freden.
          </note>
          <note>
            Det råder ingen motsättning mellan att verka inom
          </note>
          <note>
            FN eller i nordiskt samarbete och att vara medlem i
          </note>
          <note>
            EU. Tvärtom, det nordiska samarbetet kommer förmodligen att få
            en skjuts av Europasamarbetet. Det har stått stilla länge.
          </note>
          <note>
            De som säger nej måste kunna visa att det finns alternativ. Jag
            har lyssnat på debatten i kammaren ända sedan kl. 9 i morse. Jag
            har ännu inte fått höra något trovärdigt alternativ till medlemskapet
            i
          </note>
          <note>
            Europeiska unionen för att bekämpa de stora problem vi står inför
            - miljön, freden och välfärden.
          </note>
          <note>
            Den allvarligaste verklighetsförvanskningen som motståndarna
            har begått är när de framställer valet den 13 november som ett
            val mellan det trygga ickeförändring och att ta steget ut i något
            okänt, dyrbart och riskfyllt.
          </note>
          <note>
            Sanningen är ju att vi står inför ett val mellan två okända vägar
            där all kunskap och logiskt tänkande talar för att ett nej är
            det mer riskfyllda och dyrbara ställningstagandet för svenska
            folket.
          </note>
          <note>
            För det första kan ett nej få mycket besvärliga ekonomiska konsekvenser
            på grund av effekterna på räntan och investeringarna. Att konsekvenserna
            inte går att siffersätta - som Johan Lönnroth sade -
          </note>
          <note>
            betyder inte att de inte finns eller att de inte skulle vara
            stora.
          </note>
          <note>
            För det andra innebär ett nej att vi frivilligt skulle avstå
            från att ha rösträtt i Europa.
          </note>
          <note>
            För det tredje, och värst av allt, betyder ett nej att vi smiter
            från vår skyldighet och vårt eget intresse att tillsammans med
            andra folk i Europa lösa vår tids allvarligaste problem: kampen
            för freden, miljön och goda sociala villkor.
          </note>
          <note type="speaker">
            Anf. 44 ELISA ABASCAL REYES (mp):
          </note>
          <note>
            Fru talkvinna! För att påvisa den kulturella utvecklingen anser
            jag det nödvändigt att understryka att talmansposten inte längre
            är självklart förbehållen en man. Språket har tyvärr halkat efter
            verkligheten.
          </note>
          <note>
            Därför kommer jag i jämlikhetens namn att fortsättningsvis kalla
            er fru talkvinna.
          </note>
          <note>
            Jag inleder med att nämna problemet mellan verkligheten och språket.
            Jag vill fortsätta på temat problem med verkligheten.
          </note>
          <note>
            Vi miljöpartister kallas ibland för orealistiska. Jag tycker
            att det är en orealistisk inställning. Vi är konsekventa - inget
            annat. När det gäller trafikpolitiken innebär inte konsekvens
            att vi anser att människor nödvändigtvis skall cykla mellan
          </note>
          <note>
            Stockholm och Göteborg. Det innebär snarare att vi välkomnar
            nya miljövänliga lösningar, som t.ex.
          </note>
          <note>
            X2000. Det är en konsekvent åtgärd som löser verkliga problem.
          </note>
          <note>
            Att vara konsekvent innebär inte att skapa trevliga formuleringar
            som inte har någon anknytning till vad man egentligen gör. Vi
            har alla sett hur ordet miljö har dragits i smutsen genom att
            utnyttjas i olika sammanhang för alla möjliga olika syften. Att
            vara realistisk innebär inte att helt enkelt skräddarsy problemlösningar
            efter sina egna förhoppningar.
          </note>
          <note>
            EU:s gemensamma trafikpolitik har under de senaste åren utmärkts
            för att vara både inkonsekvent och orealistisk. Trafikpolitikerna
            i EU brottas med oerhörda problem, vilket också lett till att
            EU knappt avancerat alls på området.
          </note>
          <note>
            Följande problem måste lösas. En konstant efterfrågan på transportmöjligheter
            för människor och gods, dvs. en ökad trafikbelastning inom unionen
            som ger ökad utsläppsmängd, hälso- och miljöproblem till följd
            av utsläppen och samhällskostnader till följd av försämrad hälsa.
          </note>
          <note>
            Vi har kunnat bevittna hur man helt enkelt valt att strunta i
            alla dessa problem utom det första. I Task
          </note>
          <note>
            Force Report, EU:s miljökonsekvensutredning, säger man att den
            allvarligaste miljöeffekten av den inre marknaden är utsläppen.
            Trots att EU:s femte miljöhandlingsprogram snickrats ihop sedan
            den rapporten skrevs, har EU inte lyckats visa på någon väg som
            inte är asfalterad.
          </note>
          <note>
            Redan nu är lastbilarna det absolut dominerande transportmedlet
            inom EU. Mellan 1980 och 1992
          </note>
          <note>
            investerade EG/EU mer än 70 % av sina resurser i vägtrafiken.
          </note>
          <note>
            I fråga om lastbilar kan jag nämna cabotage. Jag har hört sägas
            från ja-sidan att cabotage skulle utgöra en miljövinst, eftersom
            lastbilarna ges större möjlighet att inte gå tomma tillbaka. Enligt
            samma rapport som jag nyss nämnde kommer den s.k.
          </note>
          <note>
            miljöeffekten att ätas upp av det ökade flödet.
          </note>
          <note>
            Tanken med cabotage ligger nära tanken med justin-time-systemet,
            som har dumpats av olika utvecklade länder därför att det är så
            miljövidrigt.
          </note>
          <note>
            Fru talkvinna! Det här visar på en tydlig inriktning: För varje
            meter bilväg man bygger fortsätter man koncentrationen på och
            utvecklingen av bilismen. Trycket på den inre marknaden är så
            hårt, och bristande transportsystem kan ur ekonomisk synvinkel
            bli förödande. Men ett transportsystem som bara tillgodoser det
            kommersiella transportbehovet utan att lägga in den obekväma miljöanalysen
            kan bli oerhört kostsamt. Inte minst från Karolinska institutets
            miljömedicinska enhet här i Stockholm har man i olika förstudier
            främst baserade på utländska rapporter visat sambandet mellan
            å ena sidan luftrörsproblem hos barn, allergiökningen - den uppgår
            för övrigt till 40 % i Stockholmsregionen för närvarande, vilket
            är högst i landet - och astmaökningen och å andra sidan biltrafikökningen.
          </note>
          <note>
            Den försämrade hälsan och ökningen av utsläppen har gått hand
            i hand, här liksom i nästan alla andra stora städer med en utvecklad
            massbilism. Allt det här ger faktiskt negativa ekonomiska effekter.
          </note>
          <note>
            Det finns givetvis en annan allvarlig konsekvens av utsläppen,
            och det är naturskadorna, men jag hoppas att ni kan dem vid det
            här laget.
          </note>
          <note>
            Kontentan av det här är att för att lösa nya problem försöker
            man tillämpa gamla lösningar, och de räcker inte till - då måste
            man helt enkelt negligera de bitar som inte passar in, dvs. miljö
            och hälsa.
          </note>
          <note>
            Det här är någonting som ja-sidan kallar för ett skräckscenario
            från nej-sidan, där allt dåligt rabblas upp på ett förvridet sätt,
            för ingen kan väl på allvar tro att de som bestämmer i EU fullständigt
            struntar i miljö och hälsa? Nej, så är det inte, men för att förstå
            den negativa utveckling som vi faktiskt ser måste man försöka
            utvidga begreppet infrastruktur, som är det jag pratar om. Det
            handlar alltså om kommunikationer.
          </note>
          <note>
            Med tanke på EU:s interna kommunikationssystem, t.ex. hur beslutsprocessen
            ser ut, är det inte svårt att förstå det här. Jag tror det räcker
            med att säga att Fiat ensamt har lika många lobbyister i Bryssel
            som hela miljörörelsen. I EU är bilindustrin oerhört stark. Det
            är en specifik näringsgrens åsikter som hittills främst dominerat
            EU
          </note>
          <note>
            på bekostnad av det som jag tidigare nämnt.
          </note>
          <note>
            Fru talkvinna! Samarbete är bra, mycket bra, såväl med andra
            europeiska stater som med Latinamerika,
          </note>
          <note>
            Afrika och Asien, särskilt i miljöfrågor. I luften gäller nämligen
            inga medlemskap. Effekterna av t.ex.
          </note>
          <note>
            koldioxidutsläppen är globala. Vi bor faktiskt alla på samma
            jord. Därför kan vi inte stänga in oss i EU, en union som hittills
            enbart visat sig bjuda på uråldriga, omöjliga s.k. lösningar.
          </note>
          <note>
            Hur Sverige skall kunna vända den utvecklingen förstår jag inte.
            Det finns inte ens ett ordentligt ansvarstagande på hemmaplan
            för att lösa de här problemen. Tvärtom har man i förhandlingen
            givit vika på de trafikpolitiska miljöpunkterna, och det är tveksamt
            om Sverige kommer att nå de koldioxidmål som har satts upp för
            år 2000. Hur EU skall lyckas med det med nuvarande utveckling
            får bli något slags trolleri - det ligger inte inom verklighetens
            ramar.
          </note>
          <note>
            Och redan det kravet är väldigt blygsamt - det bör också sägas.
          </note>
          <note>
            Jag skulle vilja avsluta med att säga att miljöformuleringarna
            inte är särskilt konsekvent efterlevda. Vi får ytterligare en
            försäkran om galenskapen i allt det här genom att titta på verkligheten.
            Det är där vi finner den verkliga bekräftelsen på hur saker och
            ting ser ut, inte här i talarstolen, där fördelningen i riksdagen
            är oerhört ojämlik.
          </note>
          <note type="speaker">
            Anf. 45 KARIN FALKMER (m) replik:
          </note>
          <note>
            Fru talman! När man lyssnar på Elisa Abascal
          </note>
          <note>
            Reyes får man intrycket att samarbetet inom den europeiska unionen
            går ut på att göra det så dåligt och så farligt som möjligt för
            Europas befolkningar när det gäller miljöfrågorna.
          </note>
          <note>
            Verkligheten är denna: Inom Europeiska gemenskapen pågår det
            omfattande samarbetsprojekt.
          </note>
          <note>
            Det är bl.a. Transeuropean Networks samarbete när det gäller
            utvecklingen av telekommunikationerna och transporterna. Man satsar
            mycket målmedvetet på en utveckling av järnvägen som en mer miljövänlig
            transportlösning.
          </note>
          <note>
            Inom EU finns också ett omfattande samarbetsprogram för miljö
            och hälsa. Man har t.ex.
          </note>
          <note>
            ett program som heter Europe Against Cancer, där för övrigt vi
            i Sverige tack vare vår kompetens på detta område fått vara med
            från första stund. Anser Elisa
          </note>
          <note>
            Abascal Reyes att det är bättre för Sverige att vi genom att
            välja det alternativ som nej-rörelsen vill att vi skall välja
            - ett utanförskap - avstår från att delta och bidra till detta
            mycket viktiga samarbete på miljöns område, som redan i dag pågår
            inom EU?
          </note>
          <note type="speaker">
            Anf. 46 ELISA ABASCAL REYES (mp)
          </note>
          <note>
            replik:
          </note>
          <note>
            Det var roligt att Karin Falkmer nämnde
          </note>
          <note>
            Transeuropean Network, därför att största satsningen i det förslaget
            är ett motorvägsprojekt som omfattar 12
          </note>
          <note>
            000 nya kilometer bilväg i Europa. Det skulle innebära en ökning
            av den nuvarande vägkapaciteten med 50 % och en total ökning av
            vägarna med 32 %.
          </note>
          <note>
            Transeuropean Network har hittills gjort mycket blygsamma satsningar
            på järnvägstrafiken. Mellan
          </note>
          <note>
            1980 och 1992 har 6 % lagts på sjöfarten och mindre än en femtedel
            på järnvägstrafiken.
          </note>
          <note>
            Jag tror säkert att det finns många bra samarbetsorganisationer
            i Europa men jag tror inte att de nödvändigtvis finns inom EU.
          </note>
          <note>
            Karin Falkmer frågade om jag tror att det är bättre att stå utanför
            än att samarbeta. Ja, jag tror att det är bättre att stå utanför
            om samarbetet gäller t.ex. att transportera potatisar som är odlade
            i Tyskland till
          </note>
          <note>
            Italien för att tvättas där och sedan tillbaka till
          </note>
          <note>
            Tyskland. Wuppertalinstitutet har visat att en medeljordgubbsyoghurt
            har transporterats 7 975 km inom unionen innan den slutligen äts.
            Det är ett samarbete som jag inte ställer upp på.
          </note>
          <note>
            Jag står inte här och säger att EU försöker mörda folk - det
            är absolut inte vad det handlar om. Jag säger bara att trafikpolitiken
            inte stämmer med de miljömål man ställer upp.
          </note>
          <note type="speaker">
            Anf. 47 KARIN FALKMER (m) replik:
          </note>
          <note>
            Fru talman! Jag vill bara konstatera att det som nej-rörelsen
            står för är att vi i Sverige inte skall vara med och bidra när
            de länder som i dag ingår i den europeiska gemenskapen samarbetar
            för att lyfta miljön till en bättre nivå, inte bara inom det samarbetsområde
            som EU omfattar utan också - och det är väl så viktigt - i de
            forna kommunistländerna i öst. Genom att säga nej till medlemskap
            drar vi oss undan ett ansvar som jag tycker att vi i Sverige har.
          </note>
          <note>
            Genom att säga nej till ett medlemskap ställer vi oss utanför
            i stället för att bidra. Det är ett alternativ som jag hoppas
            att svenska folket det 13 november kommer att säga nej till. Jag
            hoppas alltså att svenska folket, bl.a. för miljöns skull, säger
            ja till den europeiska unionen den 13 november.
          </note>
          <note type="speaker">
            Anf. 48 ELISA ABASCAL REYES (mp)
          </note>
          <note>
            replik:
          </note>
          <note>
            Nu säger jag det här en gång till, och jag vill att ni lyssnar,
            för det är inte ofta som nej-sidan får framföra sina åsikter här!
          </note>
          <note>
            Vi är inte motståndare till samarbete t.ex. för utveckling av
            hälsa, miljö, osv. Men som jag nyss har sagt uppfyller EU:s trafikpolitiska
            satsningar inte några som helst anständiga miljökrav. Så är det.
            Det samarbetet ställer inte vi upp på, därför att vi är konsekventa,
            inte av något annat skäl.
          </note>
          <note>
            När det gäller folkomröstningen är det lätt att väva in ordet
            samarbete i argumenteringen och använda det om vad som helst.
            Men man måste kolla vad det är man samarbetar om. Jag nämnde nyss
            exemplet med potatisen och med jordgubbsyoghurten - den sortens
            samarbete ställer vi inte upp på; det är inte förenligt med en
            hållbar utveckling ur ekologisk, dvs.
          </note>
          <note>
            mänsklig, synpunkt.
          </note>
          <note type="speaker">
            Anf. 49 BERIT LÖFSTEDT (s):
          </note>
          <note>
            Fru talman! Alla människor är inte goda, åtminstone drivs inte
            alla människor av goda ambitioner hela tiden. Självfallet finns
            det också människor som drivs av maktbegär, konspirationstankar
            och kanske stormaktsidéer. Men jag hävdar alldeles bestämt att
            de som grundade koloch stålunionen och senare skrev Romfördraget
            drevs av goda ambitioner.
          </note>
          <note>
            De ville skapa fred i Västeuropa. Europa var vid den tiden uppdelat,
            så tanken att skapa fred i hela
          </note>
          <note>
            Europa gick inte riktigt att tänka eller förverkliga.
          </note>
          <note>
            Men det var väl gott nog att vilja försona Tyskland och Frankrike,
            att vilja rädda människorna i
          </note>
          <note>
            Strasbourg och Flandern och ge dem bättre förutsättningar för
            arbete och välfärd.
          </note>
          <note>
            I dagens debatt hävdas det ofta att EU, som vi nu har, främst
            skulle vara ett sätt att bygga en stormakt av expansiv art. Självfallet
            kan det finnas sådana som har den sortens ambitioner. Men min
            erfarenhet är i huvudsak en helt annan.
          </note>
          <note>
            Ibland tror vi att vi i Sverige är ensamma om att vara självuppoffrande,
            självutgivande och solidariska.
          </note>
          <note>
            Bakom många av argumenten för att stå utanför tycks ligga att
            alla de andra, mindre goda och mindre förståndiga europeerna,
            skulle tvinga oss att också bli mindre goda och mindre förståndiga
            om vi skulle bli medlemmar i EU. Kvinnorna skulle tvingas att
            ta flera steg tillbaka, vi skulle bli nedknarkade och försupna,
            nedsmittade av allehanda sjukdomar.
          </note>
          <note>
            Min erfarenhet av människorna i Portugal, Irland,
          </note>
          <note>
            England och Tyskland är en helt annan. De har samma strävan som
            vi. De ser nödvändigheten av en utvidgning av solidariteten med
            tredje världen. De ser vådan av arbetslöshet och nödvändigheten
            av att ge människor arbete och skapa balans mellan arbete och
            kapital.
          </note>
          <note>
            Jag har hört de här människorna tala. Jag har talat med dem.
            De organiserar sig politiskt. Den politiska organisationen leder
            fram till det som t.ex. finns i fördragen och som handlar om lika
            lön för likvärdigt arbete, att vi nu kan komma fram till ett koncernfackligt
            samarbete som vi i arbetarrörelsen har åstundat i årtionden.
          </note>
          <note>
            Vi som tror att ett medlemskap i EU är bättre än utanförskap
            är inte naiva. Vi känner politikens villkor.
          </note>
          <note>
            Vi vet att det inte alltid går som man vill. Det är inte möjligt
            för oss människor att skapa något lyckorike.
          </note>
          <note>
            Men åtminstone en del av oss tror på politiken. Vi tror på politikens
            möjligheter att uträtta en hel del för freden, för miljön och
            för kvinnorna.
          </note>
          <note>
            Socialdemokraterna i EU är också de ivrigaste tillskyndarna av
            gemenskapstanken.
          </note>
          <note>
            Efter årtionden, ja, århundraden av uppdelning och manlig tuppfäktning
            i Europa har nu samarbetets tid kommit. Länge har vi längtat efter
            samarbete, men inte riktigt trott att det var möjligt. Nu finns
            chansen.
          </note>
          <note>
            Och jag tycker att vi skall ta den för att samarbeta om sådana
            saker som inte längre låter sig hanteras nöjaktigt av enskilda
            länder.
          </note>
          <note>
            När man skall ta ställning till EU-frågan är det viktigt att
            man ställer sig två huvudfrågor. Hur påverkas vi i Sverige av
            medlemskapet? Vad kan vi i
          </note>
          <note>
            Sverige bidra med till den europeiska utvecklingen?
          </note>
          <note>
            Den första frågan debatteras rätt omfattande, så den lämnar jag
            därhän just nu. Däremot talar vi mer sällan om vad vi kan bidra
            med. Från EU-håll hör jag ofta att man väntar på svenskt och nordiskt
            medlemskap. Då pratar man inte om de pengar som vi har med oss.
            I stället talar man om den politiska tradition som vi för med
            oss.
          </note>
          <note>
            Frihandelslinjen, som är bra för både EU:s medlemsländer och
            deras handelspartner, stärks.
          </note>
          <note>
            Kvinnorna i Sverige och Norden har kommit långt när det gäller
            att vinna inträde på arbetsmarknaden, att dela på jobbet i hemmet
            och att skaffa sig politiskt inflytande. Kvinnors gemensamma kamp
            vinner på enighet och samarbete, säger man.
          </note>
          <note>
            Den politiska traditionen och trovärdigheten, legitimiteten är
            beroende av öppenheten. Kom med och ta med er er öppenhet, säger
            holländarna till oss.
          </note>
          <note>
            Kom med ert miljöengagemang och ert miljökunnande, för en bättre
            livsmiljö för oss alla, säger man. Kom med er kännedom om de baltiska
            länderna och östra Europa, säger andra.
          </note>
          <note>
            Förhandlingar och kollektivavtal är det smidigaste sättet att
            få arbetsmarknaden att fungera väl, säger till och med kommissionen.
            Er tradition av ansvar för världens fattiga kan förbättra den
            del av biståndspolitiken som är gemensam, säger ytterligare andra.
          </note>
          <note>
            Vi socialdemokrater känner att vi har viktiga och likatänkande
            samarbetspartner i EU. Samarbete är en möjlighet nu. Den chansen
            tycker jag att vi skall ta.
          </note>
          <note>
            Samarbete är inte alltid enkelt. Det leder inte alltid till precis
            det man har tänkt. Men det leder vidare, och ibland blir resultaten
            riktigt bra.
          </note>
          <note type="speaker">
            Anf. 50 CHARLOTTE CEDERSCHIÖLD (m):
          </note>
          <note>
            Herr talman! Vi står inför det viktigaste ställningstagandet
            på decennier, ett beslut med konsekvenser för flera generationer.
            Medlemskapet berör centrala värden: frihet, fred, demokrati, marknadsekonomi,
            rättsstat, men också ansvar, solidaritet och idealitet. Det är
            mål som stämmer väl med svenska värderingar. Den solidaritet som
            inte ens räcker till de egna grannarna är knappast trovärdig.
          </note>
          <note>
            Visst måste också detaljfrågor belysas. Men den som försöker
            skymma de centrala målen bakom snus och ripor har tappat proportionerna.
            Strävan efter visioner, mål och ideal för världen framåt. Det
            gäller även om alla mål inte omedelbart kan uppfyllas.
          </note>
          <note>
            Så är det också i Sverige. Det gäller att sträva mot en fredligare
            värld med spritt välstånd. Det åstadkoms bäst med samarbete. I
            Europa sker det samarbetet i
          </note>
          <note>
            EU.
          </note>
          <note>
            Samarbetet ger en möjlighet att hantera framtiden.
          </note>
          <note>
            Det är ett redskap med vilket gränsöverskridande problem kan
            hanteras, ett redskap som också passar kvinnor. Att förändra,
            inte genom våld, utan genom att övertyga och argumentera, inte
            genom att påtvinga någon en åsikt. Den demokratiska kompromissen
            är en tidsödande metod, men den genererar genomförbara beslut.
            Det är en metod som vi länge sökt tillämpa i vårt land.
          </note>
          <note>
            Kompromissen som arbetsmetod syns tydligt på de områden där nationella
            politiska strömningar brukar gå i clinch, t.ex. i vitboken, i
            tillväxtprogrammet och inte minst i det färska konkurrensprogrammet.
            EU:s beslutsstruktur utmärks av ett brett samarbete. Det är bl.a.
            det som gör
          </note>
          <note>
            Europasamarbetet så befruktande.
          </note>
          <note>
            Det finns stora möjligheter att influera frågorna på ett tidigt
            stadium genom en mängd arbetsgrupper och nätverk, som finns på
            de mest skilda områden. Inom
          </note>
          <note>
            EU har framtidstankar av hög kvalitet en chans att få tidigt
            gehör och växa sig starka upp till högsta beslutsnivån, bl.a.
            för att tankeklimatet där de presenteras blir bredare på Europanivå
            än på nationell nivå.
          </note>
          <note>
            Utanförskap skulle innebära brist på inflytande över gränsöverskridande
            problem, beroende utan påverkan. Problemen skulle successivt bli
            större, ju längre från folkomröstningen vi skulle komma. Till
            slut skulle vi stå sist i kön efter Polen, Ungern,
          </note>
          <note>
            Tjeckien, Slovakien och Rumänien. Det framgångsrika avtal som
            nu förhandlats fram skulle under sådana omständigheter aldrig
            komma Sverige till godo. Utan europeisk rösträtt skapas ett svenskt
            demokratiskt underskott.
          </note>
          <note>
            Nej-sidans vision är så bisarr att den skulle platsa i tidningen
            Mad. Först var EES-avtalet fel. Det behövdes inte. Nu utgör det
            basen i nejargumentationen och skall därtill utvidgas. Som pricken
            över i skulle vi efter att ha avvisat
          </note>
          <note>
            Europatanken komma och vädja om mer
          </note>
          <note>
            Europasamarbete. Det kan inte finnas många som ser någon realism
            i den modellen. Det nordiska samarbetet blir realistiskt bara
            i EU, inte utanför.
          </note>
          <note>
            Det internationella samarbetet ökar liksom det europeiska. Vänstern
            har aldrig varit positiv. Man motarbetade t.ex. Europarådet, EFTA,
            frihandelsavtalet, EES och nu EU. Men vi har smärtsamma exempel
            på vart nationer isolerade från varandra kan leda. Världen blir
            säkrare och hållfastare om vi arbetar med varandra. Det är en
            svensk tradition att samarbeta, och den skall vi stå fast vid.
          </note>
          <note>
            En kort reflexion över varför det svenska miljöpartiet än så
            länge säger nej till EU: Är det brist på erfarenheter av Europasamarbete,
            eller vilket är skälet till att man - som Marianne Samuelsson
            gör -
          </note>
          <note>
            påstår att det inte finns kvotering i EU? Det är ju inte korrekt.
            Även om vi moderater är emot kvotering förekommer det ju faktiskt.
            De franska socialdemokraterna, t.ex., hade varvade listor vid
            valen till Europaparlamentet. Tyskland och Frankrike, som har
            två kommsissionärer, har bestämt sig för att utse en kvinna och
            en man, vilket de också har gjort.
          </note>
          <note>
            Nej-sidans svar brister när det gäller många frågor.
          </note>
          <note>
            Har vi råd att avstå från de möjligheter till nya arbetstillfällen
            som EU ger? Har vi råd att klippa vingarna av små och medelstora
            företag, morgondagens arbetsplatser? De som "misshandlar"
          </note>
          <note>
            de små och medelstora företagen måste också kunna peka på hur
            alternativa arbetsplatser skall komma till stånd och hur de skall
            finansieras. Vad skulle utanförskapet betyda för high-tech-företag,
            handel, distribution, transport, besöksnäring, livsmedel, verkstadsindustri?
            Vilket ansvar tar nej-sidan för de människor, ofta kvinnor, i
            privat och offentlig tjänstesektor om jobben långsiktighet inte
            skulle kunna finansieras?
          </note>
          <note>
            Herman Lindqvist, som inte kan beskyllas för att inte veta något
            om Europa, skrev i tidningen Vi en karikatyr över läget. Karikatyrens
            överdrift gör det ofta tydligare att se riktningen. Så här skriver
            Herman
          </note>
          <note>
            Lindqvist: "Svenskarna måste inse att ingen framtid ligger i
            skyddsrummet under ett rasande folkhem. Vi kommer aldrig ur krisen
            genom att vända världen ryggen. På sin höjd kan vi se fram emot
            en tillvaro som souvenirförsäljare i Europas största glesbygd,
            vacker men tom."
          </note>
          <note>
            Visst är det en överdrift, men riktningen på vägen stämmer nog.
          </note>
          <note>
            EU är ett av våra viktigaste redskap för att långsiktigt värna
            jobben. Ändå hoppas jag att vi kan höja blicken över plånboken
            och visa vårt engagemang för den europeiska freds- och samarbetstanken.
            Vi delar faktiskt europeiska humanistiska grundvärderingar. Gemensamma
            uttryck finns i kultur, tidsströmningar och tankebanor över hela
            Europa. Vi består av många länder, vart och ett med sitt speciella
            kulturarv men också med en gemensam bakgrund - en europeisk identitet
            som jag hoppas skall kännas viktig när vi den 13 november för
          </note>
          <note>
            Sveriges skull skall säga ja till europeiskt samarbete.
          </note>
          <note type="speaker">
            Anf. 51 MAJ-LIS LÖÖW (s):
          </note>
          <note>
            Herr talman! Vid det här laget i debatten är de stora penseldragen
            redan målade. Jag tänkte bara göra en mycket personlig reflexion
            utifrån några olika erfarenheter som jag har gjort i mitt politiska
            liv inför detta med EU-medlemskapet.
          </note>
          <note>
            Jag hör till dem som i början av 80-talet gick i de stora fredsdemonstrationerna
            och krävde stopp på rustningsvansinnet och kärnvapenkapprustningen.
          </note>
          <note>
            Vi demonstrerade, skickade budkavlar, samlade namn, bildade kedjor
            och hela tiden krävde vi samma sak. Vi ville att världens makthavare
            skulle lyssna på oss och att de skulle börja tala med varandra
            i stället för att kapprusta. Vi ville att också små stater skulle
            få vara med vid bordet när världens öden avgjordes.
          </note>
          <note>
            Vi förstod precis vad Olof Palme menade när han talade om gemensam
            säkerhet.
          </note>
          <note>
            Sedan dess har mycket hänt, som jag inte hinner gå in på nu,
            men i vårt hörn av världen - om man nu kan kalla Europa för ett
            hörn - fördjupas nu det ekonomiska, politiska och säkerhetspolitiska
            samarbetet på ett sätt som ligger helt i linje med tankarna om
            gemensam säkerhet. Europas egna stormakter ruckar nu för första
            gången på sin egen säkerhetspolitiska suveränitet, och man låter
            dessutom de mindre staterna i Europa vara med och bedöma den säkerhetspolitiska
            framtiden.
          </note>
          <note>
            Då har jag så svårt att förstå varför inte vi kvinnor och ungdomar
            - samma grupper som gick främst i fredstågen på 80-talet - och
            varför lilla Sverige inte skulle vara de första att välkomna en
            sådan utveckling.
          </note>
          <note>
            Jag har i nio år varit ordförande i det socialdemokratiska kvinnoförbundet
            och på nära håll under hela mitt politiska liv, som inleddes under
            60-
          </note>
          <note>
            talet, följt utvecklingen som har lett fram till den ställning
            som kvinnorna i Sverige i dag har.
          </note>
          <note>
            Jag har sett hur tillväxt varit en förutsättning för att få resurser
            att bygga ut en familjepolitik som främjar jämställdheten, så
            att kvinnorna skall kunna kräva sin rätt till arbete och ekonomiskt
            oberoende.
          </note>
          <note>
            Nu går utvecklingen åt samma håll ute i Europa. Man ligger i
            många stycken 15-20 år efter oss, men man har lägre födelsetal,
            större deltagande av kvinnor på arbetsmarknaden, ökade krav på
            samhällsinsatser för att främja jämställdheten. Och tänk så många
            kvinnor som jag har mött ute i Europa som inte vill någonting
            hellre än att vi skall komma med och arbeta vidare för jämställdheten!
            De vill så mycket när det gäller kvinnors rätt. De vet så mycket
            om vad vi har åstadkommit. Det vore inte likt oss kvinnor att
            inte vilja vara med i det arbetet, även om vi inte har så mycket
            att tjäna på det, även om det "bara" skulle handla om solidaritet.
          </note>
          <note>
            Jag har också under en period varit invandrarminister. Sällan
            har jag sett så tydligt hur nödvändigt det är att samarbeta i
            en region kring en svår fråga. Med samarbete menar jag då verkligen
            att komma överens om konkreta regler och förhållningssätt.
          </note>
          <note>
            Om vi inte gemensamt kan få något slags golv i immigrations-
            och flyktingpolitiken finns det faktiskt risk för att enstaka
            länder faller undan för de mörka krafter som vi vet nu spirar
            litet varstans. Det sägs ibland att EU bara bygger nya murar.
            Men den verkliga faran i det avseendet ligger i att enskilda europeiska
            länder bygger egna höga murar.
          </note>
          <note>
            Grannländerna klarar då inte att hålla dörren öppen för en vettig
            och humanitär flyktingpolitik.
          </note>
          <note>
            De senaste tre åren har jag varit ordförande i lagutskottet,
            som har hand om konsumentfrågorna.
          </note>
          <note>
            Det är ju en av de saker som debatteras livligast, inte minst
            i samband med EES-avtalet. Man får ibland den uppfattningen att
            många anser att vi bara skulle översvämmas av dåliga utländska
            varor. Det låter som att vi över huvud taget aldrig tidigare hade
            haft någon import av vare sig livsmedel eller andra varor.
          </note>
          <note>
            I själva verket är det så, att förutsatt att vi fortsätter att
            föra en aktiv konsumentpolitik, såsom vi gör i Sverige bl.a. genom
            aktiva konsumentorganisationer och såsom i hög grad förs inom
            Europasamarbetet, är det just konsumenterna som är de stora vinnarna
            om vi får en stor gemensam marknad. Det ökar konkurrensen, ger
            lägre priser och bättre kvaliteter. Även om det tekniska i konsumentpolitiken
            är löst genom EES-avtalet har vi mycket att göra tillsammans med
            de övriga europeiska länderna.
          </note>
          <note>
            Herr talman! Detta och mycket annat gör att jag tycker att vi
            skall ta chansen till medlemskap, inte för att vi måste, som så
            många tycks bygga sitt ställningstagande på, inte trots de svårigheter
            som finns och behöver överbryggas utan tack vare det som vi kan
            bidra med och det som vi kan få ut av ett medlemskap.
          </note>
          <note type="speaker">
            Anf. 52 PETER ERIKSSON (mp):
          </note>
          <note>
            Herr talman! Charlotte Cederschiöld inledde sitt anförande med
            att säga att snus är en bisak. Det vill jag bestämt bestrida.
            För oss snusare är inte snus någon bisak, lika litet som spriten
            är en bisak för alkoholisten eller som knarket är en bisak för
            knarkaren.
          </note>
          <note>
            Jag kan själv, trots dumheten i det hela, säga att jag är glad
            åt att Sverige lyckades få ett undantag när det gäller EU:s hela
            gigantiska regelverk. Det gäller just snuset. Vi får fortsätta
            att snusa. Men vi lyckades inte få något undantag när det gäller
            att behålla vår alkoholpolitik. Vi lyckades inte heller få undantag
            när det gäller att behålla en bra narkotikapolitik. Det är desto
            tråkigare.
          </note>
          <note>
            Jag tänkte kommentera några av de frågor som har tagits upp i
            debatten i dag.
          </note>
          <note>
            Just de partier som för inte så länge sedan med stor frenesi
            drev igenom EES-avtalet håller nu på att försöka göra detta avtal
            till den stora faran för Sverige i framtiden. När man dessutom
            försöker måla ut EES-
          </note>
          <note>
            avtalet som alternativet till unionen kan man inte annat än baxna.
            EES-avtalet omfattar bara en bråkdel av vad unionen innebär. Det
            kan aldrig i sig vara alternativet. Alternativet till medlemskap
            i en politisk union är naturligtvis självständighet och bibehållen
            handlingsfrihet, frihet att välja framtid. På det internationella
            planet handlar det om ett val mellan möjligheten att vara pådrivande
            och föregångare i
          </note>
          <note>
            Europa, i hela världssamfundet, och ett begränsat men mer direkt
            inflytande i unionen.
          </note>
          <note>
            När man sedan från ja-sidan - exempelvis gjorde
          </note>
          <note>
            Bengt Westerberg det tidigare i dag - försöker inta hållningen
            att man skall vara både självständig och medlem i en politisk
            union, blir det närmast pinsamt.
          </note>
          <note>
            Man kan inte både äta kakan och ha den kvar.
          </note>
          <note>
            I övrigt tänkte jag ta upp en delfråga om ekonomin som inte har
            diskuterats särskilt mycket men som kommit in litet på marginalen.
          </note>
          <note>
            I ett globalt perspektiv kan man säga att vi har det bra i Sverige.
            Men de senaste åren har det ändå hänt något som riskerar att förändra
            landet i grunden. Som alla vet står Sverige inför en akut besvärlig
            ekonomisk situation. Vi har ett gigantiskt budgetunderskott, som
            måste ner för att räntorna på statsskulden inte skall äta sig
            in i själva kärnan på välfärdssamhället. Vi har också för första
            gången i modern tid en gigantisk arbetslöshet. Många, både svenska
            och internationella, bedömare från bl.a.
          </note>
          <note>
            OECD menar att vi bara har två tre år på oss för att klara av
            problemen för att vi inte skall hamna i samma situation som EU-länderna,
            med en permanent arbetslöshet kring 10 % eller mer. Vi står inför
            en historiskt viktig dubbeluppgift att snabbt få ner både budgetunderskottet
            och arbetslösheten. Det är i det perspektivet man måste se ett
            medlemskap i EU.
          </note>
          <note>
            Samtidigt som vi kämpar med vårt underskott får vi med EU en
            kraftig ökning av utgifterna. Vi får enligt propositionen en medlemsavgift
            om ca 20
          </note>
          <note>
            miljarder och 3-5 miljarder i nya utgifter för stöd som direkt
            anknyter till medlemskapet. Vi får också en byråkratisering som
            kostar.
          </note>
          <note>
            Generaldirektör Lars Jeding, som utrett effekterna för statsförvaltningen
            för Finansdepartementets räkning, talar om en nettoökning på 30
            000-40 000
          </note>
          <note>
            nya byråkrater, tolkar och jurister som vi skall försörja, och
            det kostar. Även om sanningen skulle vara att det bara är hälften,
            kostar det många miljarder för statskassan. Ovanpå det får vi
            räkna med en kraftig minskning av intäkterna från flera av de
            punktskatter som kommer att harmoniseras de närmaste åren.
          </note>
          <note>
            Totalt sett innebär ett EU-medlemskap en försämring av statsbudgeten
            med 30-50 miljarder kronor. Det kommer att försena och försvåra
            möjligheterna att komma till rätta med statens affärer.
          </note>
          <note>
            Det kommer att försvåra möjligheterna att komma ner till en rimlig
            räntenivå.
          </note>
          <note>
            Mats Hellström talade tidigare i dag om risken för en höjd ränta
            om vi säger nej till EU. Den sannolika effekten, som jag ser det,
            är den motsatta. Med ett nej kommer vi snabbare att kunna minska
            statens upplåningsbehov, och därmed kan vi också få ner räntan.
            Den högre ränta som ett medlemskap ger måste läggas till de högre
            skatter som
          </note>
          <note>
            Socialdemokraterna nu planerat att lägga på företagen just på
            grund av EU-medlemskapet.
          </note>
          <note>
            Sammantaget ger det här högre kostnader, minskade investeringar
            och en försämrad konkurrenskraft för svensk industri. En höjning
            av arbetsgivaravgifterna med 3-6 %, som man talar om, kommer att
            innebära att kanske tiotusentals nya jobb rinner oss ur händerna
            de närmaste åren. Risken är uppenbar att uppgången inom industrin
            helt kommer av sig och att arbetslösheten därmed kommer att permanentas.
          </note>
          <note>
            Ur ekonomisk synvinkel kunde inte frågan om ett medlemskap i
            EU ha kommit i ett sämre läge.
          </note>
          <note>
            Slutsatsen är att Sverige måste lösa sina ekonomiska problem
            först för att inte porten in i EU skall bli den tröskel som vi
            snubblar på och som stoppar återhämtningen i svensk ekonomi och
            definitivt skapar en situation med en växande underklass vid sidan
            av den övriga sociala gemenskapen.
          </note>
          <note type="speaker">
            Anf. 53 CHARLOTTE CEDERSCHIÖLD (m) replik:
          </note>
          <note>
            Herr talman! Miljöpartister har ofta en tendens att förvrida
            sanningen. Jag sade faktiskt inte att snus är en bisak. Jag sade
            att fred och demokrati är viktigare än snus. Det är intressant
            att Miljöpartiets representant motsätter sig detta och anser att
            snusandet är viktigare än att undvika våld och övergrepp. Peter
            Eriksson kommer att kunna fortsätta att snusa även när vi blir
            medlemmar i EU, men vi kommer därtill att försöka att i samarbete
            med de andra EU-länderna arbeta för fred och rättvisa.
          </note>
          <note>
            Peter Eriksson handskas ganska oförsiktigt med statistik och
            sanning när han påstår att alla EU-länder har en permanent arbetslöshet
            på 10 % eller mer. Jag tror att ett av felen i Miljöpartiets analyser
            är att man hela tiden ser alla EU-länderna som ett land. De är
            olika, de har olika procentsatser när det gäller arbetslöshet,
            olika förhållanden. Kan man inte inse det har man litet svårt
            att få grepp på Europafrågan.
          </note>
          <note>
            Byråkrater talar Peter Eriksson om. Visst kommer det att bli
            en del administration. Men här hemma har
          </note>
          <note>
            Stockholms socialförvaltning flera byråkrater än vad
          </note>
          <note>
            EU kan prestera. Kostnaderna för byråkraterna skall ju delas
            av alla EU-länder. Det är inte så som Peter
          </note>
          <note>
            Eriksson framställde det, att vi skall betala allt på ett bräde.
            Att inte vilja lägga ett öre på människors möjligheter att kommunicera
            med och förstå varandra
          </note>
          <note>
            - tolkarna utpekades - tycker inte jag är särskilt framtidsinriktat
            och insiktsfullt i en värld som blir alltmer internationell.
          </note>
          <note type="speaker">
            Anf. 54 PETER ERIKSSON (mp) replik:
          </note>
          <note>
            Herr talman! Det här med snuset var närmast en självironisk poäng,
            men humorn har väl aldrig varit någon stark sida för högern i
            Sverige.
          </note>
          <note>
            Att EU har en permanent arbetslöshet på 10 % i dag är det knappast
            någon som kan förneka. Jag kan hålla med om att det finns bland
            de inblandade länderna undantag. Luxemburg har en klart lägre
            arbetslöshet än de övriga, den ligger under 10 %. I
          </note>
          <note>
            övrigt finns det inget land inom unionen som har en arbetslöshet
            klart under 10 % i dag. Det har inte heller
          </note>
          <note>
            Sverige. Därför oroar jag mig för att de ökade kostnader som
            ett medlemskap för med sig kommer att innebära att vi inte kommer
            att klara att få ner vår arbetslöshet. Risken är stor för att
            vi i stället hamnar i den negativa situationen att vi har en pemanent
            arbetslöshet på 10 % eller mer och dessutom får höjda räntor.
          </note>
          <note type="speaker">
            Anf. 55 CHARLOTTE CEDERSCHIÖLD (m) replik:
          </note>
          <note>
            Herr talman! Jag måste säga att det är en merit att vi moderater
            inte har samma humor som miljöpartister. Vi moderater tycker inte
            att det är särskilt roligt att snuset är viktigare än demokratin,
            freden och rättsstaten.
          </note>
          <note>
            Det var ju roligt att vi fick erkännandet att arbetslösheten
            är olika i olika länder. Det är jag glad för.
          </note>
          <note>
            Men arbetslösheten är ett jättestort gemensamt problem ute i
            Europa. Vi måste försöka hjälpas åt för att lösa det problemet.
            Bästa möjligheten att klara det är att vi hjälps åt.
          </note>
          <note>
            Sverige är ett ganska litet land i Europa. När det hela kommer
            i gång med resurserna beträffande tillväxtprogram och de insatser
            som kommer att göras är jag helt övertygad om att den svenska
            arbetslösheten, om vi inte är med i samarbetet, på lång sikt sannolikt
            blir högre än den europeiska och i så fall ganska stor.
          </note>
          <note type="speaker">
            Anf. 56 PETER ERIKSSON (mp) replik:
          </note>
          <note>
            Herr talman! Det finns, såvitt jag kunnat se, inte någonting
            i EU-propositionen som antyder ett slags svensk linje i fråga
            om hur vi i praktiken skall kunna gå in och minska arbetslösheten
            inom unionen.
          </note>
          <note>
            Om man på allvar menar att vi skall driva en så stark gemensam
            ekonomisk politik som Charlotte
          </note>
          <note>
            Cederschiöld verkar antyda, talar man om något som går ännu längre
            än det Maastrichtavtal som i dag föreligger. Då talar man om en
            federal stat som ganska snart måste komma till vardande och om
            en ny statsbildning i Västeuropa som i så fall skulle kräva en
            ny folkomröstning hos oss.
          </note>
          <note type="speaker">
            Anf. 57 BENGT-OLA RYTTAR (s):
          </note>
          <note>
            Herr talman! Jag är emot ett svenskt medlemskap i
          </note>
          <note>
            EU, trots att jag tror att det på sikt går att klara miljöpolitiken,
            regionalpolitiken, jordbrukspolitiken och t.o.m. arbetsmarknadspolitiken
            och trots att jag kan se fackliga fördelar med ett EU-medlemskap.
          </note>
          <note>
            Jag är emot ett svenskt medlemskap därför att jag anser att ett
            sådant inte innebär någon möjlighet till förnyelse av den svenska
            politiken. Ett EU-
          </note>
          <note>
            medlemskap innebär en permanentning av den katastrofala politik
            som inleddes av oss socialdemokrater genom att vi underordnade
            oss marknaden och som fördjupades av den borgerliga regeringen.
          </note>
          <note>
            Maastrichtavtalet innebär att inflationsbekämpningen sätts som
            ett överordnat mål för politiken. Nyliberalismen byggs in i systemet.
          </note>
          <note>
            Därmed kan inte kampen mot arbetslösheten sättas överst på dagordningen.
          </note>
          <note>
            Jag frågar mig: Vad skall vi ha socialdemokratin till när vi
            inte kan ha arbete åt alla som det högsta och viktigaste målet?
            EU:s inställning till arbetslösheten speglas mycket tydligt av
            det faktum att inte någon av
          </note>
          <note>
            EU:s 3 000 expertkommittéer 1993 hade ett kraftfullt mandat att
            bekämpa arbetslösheten.
          </note>
          <note>
            EU-medlemskap är inte en väg att få Sverige i arbete igen - det
            är socialdemokratins stora uppdrag just nu. Snarare är EU motsatta
            vägen.
          </note>
          <note>
            Den nyliberala konstruktionen räcker i och för sig för ett nej.
            Men jag har ytterligare två skäl: den monetära unionen och demokratifrågorna.
          </note>
          <note>
            Genomförs den monetära unionen har Sverige ingen möjlighet att
            komma undan. Sveriges riksdags roll blir att konstatera om vi
            uppfyller konvergenskraven eller inte.
          </note>
          <note>
            EU:s mål är ju att genomföra den monetära unionen före sekelskiftet,
            vilket kommer att få katastrofala följder för de ekonomier som
            ligger under
          </note>
          <note>
            EU-genomsnittet. Det tar minst 30 år att sammansmälta EU:s ekonomier
            på ett sätt som kan göra åtgärden någorlunda smärtfri.
          </note>
          <note>
            T.o.m. Assar Lindbeck tror att den monetära unionen innebär en
            arbetslöshetskatastrof för Sverige.
          </note>
          <note>
            Unionen förutsätter stor rörlighet på arbetsmarknaden och även
            rörliga löner, inte minst neråt. De enda politiska verktyg som
            vi får kvar blir budgetnedskärningar och sänkta löner, och det
            har vi nog av redan nu.
          </note>
          <note>
            Så till demokratiaspekten. I många EU-länder är politiken en
            angelägenhet för en politisk elit. Det tycks befolkningarna i
            de länderna ha funnit sig i. I
          </note>
          <note>
            Sverige och Norden är demokratin till stor del folkrörelsebaserad.
          </note>
          <note>
            I EU utövas en stor del av den politiska makten av institutioner
            som inte är demokratiskt valda och som det inte går att utkräva
            politiskt ansvar av. Jag tänker då på EU-domstolen, kommissionen,
            alla expertkommittéer och, naturligtvis, centralbanken.
          </note>
          <note>
            Centralbankens fögderi går det inte ens att diskutera inom EU.
          </note>
          <note>
            Maastrichtavtalets nyliberala konstruktion samt brådskan att
            genomföra den monetära unionen är uppenbara och lättanalyserade
            skäl för ett nej - utifrån socialdemokratiska värderingar. Men
            på sikt kommer nog bristen på folkligt förankrad demokrati att
            vara det mest förödande.
          </note>
          <note>
            Sedan några kommentarer till vad tidigare talare har sagt.
          </note>
          <note>
            Jag tror att det är bättre att Birgit Friggebo får sitta i farstun
            och vänta än att svenska folket känner sig satt på undantag.
          </note>
          <note>
            Och, Allan Larsson, jag föredrar att sitta på två stolar. Det
            gör jag hellre än jag sitter på den stol som står på den fulla
            sysselsättningens och på demokratins fallucka.
          </note>
          <note>
            Peter Eriksson bekymrade sig över medlemsavgiftens storlek. Men
            det räcker inte med det. Om EU:s centralbank kommer till stånd
            lägger den också beslag på vår valutareserv, som i dag uppgår
            till minst 100 miljarder kronor.
          </note>
          <note>
            Jag röstar gärna ja till ett EU bara det har någon som helst
            möjlighet att uppfylla de krav som jag som socialdemokrat ställer
            på politiken. Men detta EU
          </note>
          <note>
            finns icke i sinnevärlden i dag.
          </note>
          <note type="speaker">
            Anf. 58 MAJ-LIS LÖÖW (s) replik:
          </note>
          <note>
            Herr talman! Jag uppskattar den ödmjukhet med vilken Bengt-Ola
            Ryttar ändå närmar sig det här ämnet. Han erkänner uppenbarligen
            att allt inte är elände och att allt inte är att gå mot en vägg
            när det gäller miljön t.ex.
          </note>
          <note>
            Jag har dock svårt att förstå varför det skulle vara något fel
            med att bekämpa inflationen. Det var ju det första som Bengt-Ola
            Ryttar nämnde som något negativt med EU:s målsättningar.
          </note>
          <note>
            En gång i tiden tyckte även en god socialdemokrat att vi skulle
            hata inflationen, som kommer som en tjuv om natten och omfördelar
            utan att någon egentligen märker det. Det är ju knappast de svaga
            grupperna i samhället som har något att tjäna på en inflation.
            Och det är knappast till priset av en hög inflation som vi egentligen
            önskar att det skulle gå att bekämpa arbetslösheten. Men också
            jag erkänner att det finns en balansgång där.
          </note>
          <note>
            Bengt-Ola Ryttar säger: Genomförs den monetära unionen har vi
            här i riksdagen inget annat att göra än att säga ja och amen.
            Men omvänt frågar jag då: Om vi inte är med och diskuterar de
            här frågorna och om vi över huvud taget inte har något att ta
            ställning till i
          </note>
          <note>
            Sveriges riksdag den dagen då den monetära unionen genomförs,
            vad har vi då för inflytande? Och hur utsatt blir Sveriges ekonomi
            den dagen då vi står utanför det stärkta ekonomiska samarbete
            som finns i
          </note>
          <note>
            Europa?
          </note>
          <note>
            Det är med denna sak som med många andra saker, nämligen att
            vi ändå måste se fram emot att man i EU tillsammans diskuterar
            gemensamma lösningar och att det är en angelägenhet enbart för
          </note>
          <note>
            Sverige huruvida vi en gång i framtiden skall gå med i den monetära
            unionen.
          </note>
          <note type="speaker">
            Anf. 59 BENGT-OLA RYTTAR (s) replik:
          </note>
          <note>
            Herr talman! Det är gott att hata inflationen. Men det goda får
            inte bli det bästas fiende.
          </note>
          <note>
            Med den konstruktion som Maastrichavtalet har är det allt övergripande
            målet just inflationsbekämpningen. Men vi har genom tiderna sett
            exempel på vad som inträffar när inflationsbekämpningen är helt
            överordnad alla andra politiska mål. Då ökar arbetslösheten, och
            det får katastrofala följder för de människor som blir av med
            sina jobb.
          </note>
          <note>
            Naturligtvis är det ett dilemma att stå utanför ett
          </note>
          <note>
            EU som är så pass stort som det ser ut att bli.
          </note>
          <note>
            Visst är det en svårighet. Naturligtvis har utanförskapet sitt
            pris. Men jag har i alla fall kommit fram till att vi får betala
            det priset, därför att kostnaden att gå på EU-tåget nog är större.
            Det är därför som jag kommer att rösta nej i denna fråga.
          </note>
          <note type="speaker">
            Anf. 60 LENA KLEVENÅS (s):
          </note>
          <note>
            Herr talman! Även jag tillhör de socialdemokratiska EU-motståndarna.
            Jag instämmer i Bengt-Ola Ryttars anförande.
          </note>
          <note>
            Debatten om medlemskapet hårdnar. Allt fler tecken tyder på att
            det kommer att bli ett nej i folkomröstningen. Det är mycket glädjande.
            Trots massiva resurser lyckas inte ja-sidan övertyga det svenska
            folket om att ett EU-medlemskap skulle ge oss fler arbetstillfällen,
            bättre miljö, stärkt demokrati och mer inflytande över marknaden.
          </note>
          <note>
            Tvärtom, motståndet ökar igen. I sin desperation försöker nu
            ja-anhängarna, t.ex. via UD, ge skenbart objektiv information
            i hushållsbroschyrer och vagga in medborgarna i falsk trygghet.
            Många frågor i gårdagens frågestund handlade just om detta.
          </note>
          <note>
            I dag har jag även nåtts av den tråkiga nyheten att medlemmar
            i mitt eget parti kräver att ledarskribenten
          </note>
          <note>
            Lotta Gröning på Norrländska Socialdemokraten skall bytas ut,
            annars kan inte ja-sidan övertyga norrlänningarna att rösta ja.
            Lotta Gröning är en av de får ledarskribenter som talar för ett
            nej. Hon är naturligtvis en mycket viktig röst i den pågående
            debatten.
          </note>
          <note>
            En stilla undran infinner sig. Räcker inte alla de ekonomiska
            resurser som ja-sidan har? Skall man också tysta dem som har andra
            åsikter? Kan det möjligen bero på att ja-sidans argument inte
            håller?
          </note>
          <note>
            Herr talman! Vi socialdemokratiska EU-
          </note>
          <note>
            motståndare är övertygade om att ett EU-medlemskap med största
            sannolikhet får mycket negativa konsekvenser för den svenska ekonomin
            och för människors möjlighet att få ett arbete och därmed en lön
            att leva på.
          </note>
          <note>
            Vi som är kritiska är inte rädda för förändringar, men vi har
            andra visioner än EU, nämligen ett framtida rättvist, solidariskt
            och miljövänligt samhälle. Vårt ställningstagande bygger på att
            vår vision och våra förändringar försvåras om Sverige blir medlem
            av EU.
          </note>
          <note>
            De som säger ja vill gärna prata om vad de skall använda medlemskapet
            till. De vill mycket ogärna prata om vad medlemskapet faktiskt
            innebär.
          </note>
          <note>
            Medlemskapet innebär ju att vi blir medlemmar i en politisk union
            som har sina egna grundlagar,
          </note>
          <note>
            Romfördraget och Maastrichtfördraget. Genom den ekonomiska politik
            som föreskrivs där kommer
          </note>
          <note>
            Sverige inte längre att kunna föra en egen ekonomisk politik.
            När vi uppfyller de s.k. konvergenskraven för vår ekonomi blir
            vi automatiskt medlemmar i EMU, oavsett vad ja-sägarna i regeringen
            påstår.
          </note>
          <note>
            Den ensidiga deklaration som Sverige har gjort gäller inte. Vi
            har inte begärt något undantag och därför inte heller fått något.
            Likadant är det med det försvarspolitiska samarbetet.
          </note>
          <note>
            Herr talman! Det är allvarligt när påståenden uppfattas som sanningar
            bara för att de upprepas tillräckligt ofta av vissa betydelsefulla
            personer. Icke desto mindre finns det en sanning som inte låter
            sig manipuleras. Tiden kommer att visa vem som hade rätt.
          </note>
          <note>
            Nu bygger mycket av åsiktsbildningen inför folkomröstningen på
            vem man skall lita på. Vi är ganska auktoritetsbundna i Sverige
            och vana att lita på våra ledare i partierna. Desto mer glädjande
            är det att så många människor, genom den folkbildningskampanj
            vi genomfört inom arbetarrörelsen, blivit så kunniga och så djärva
            att de vågat se att, som H.C. Andersen sade, kejsaren är naken!
          </note>
          <note>
            Självständigt tänkande och kritiska medborgare är precis vad
            en demokrati behöver. För att bedöma vad
          </note>
          <note>
            EU är för något är det bra att försöka fundera över om
          </note>
          <note>
            EU har någon ideologi eller om EU bara är ett verktyg. Är det
            en institution, likt Sveriges riksdag, som vi kan använda till
            att forma det där samhälllet som vi drömmer om och lösa de stora
            frågorna som väntar på sin lösning; de växande klyftorna mellan
            fattiga och rika och den därav följande miljöförstöringen?
          </note>
          <note>
            Sture Ring, vice ordförande för Fackliga EU-
          </note>
          <note>
            kritiker, menar att EU bygger på marknadens ideologi. Jag delar
            hans uppfattning. Målet för EU är den avreglerade marknaden. Det
            man vill avreglera är det folkliga inflytandet, dvs. politiken
            och fackföreningsrörelsen. Marknaden vill inte vara låst av lagar
            och kollektivavtal.
          </note>
          <note>
            Visst finns det fördelar med marknadsekonomi, men vi håller på
            att skapa ett marknadssamhälle där marknadens princip skall råda
            på livets alla områden.
          </note>
          <note>
            Då går man för långt. Människor förvandlas från medborgare till
            kunder. När marknaden får allt större makt stiger arbetslösheten.
          </note>
          <note>
            Från maj 1991 till december 1992 ökade arbetslösheten i Sverige
            med 5 %. Det var under
          </note>
          <note>
            Bengt Dennis tid som chef för Riksbanken. Då fick vi uppleva
            hur EU fungerar i praktiken. Vi hade knutit kronan till ecun och
            hade inte några ekonomiska styrmedel att spela med. Räntan steg
            till 500 % och vi förlorade många miljarder.
          </note>
          <note>
            Herr talman! När arbetslösheten är för låg i marknadens ögon
            stiger räntan. Marknadens aktörer tittar på sina reuterskärmar
            och höjer räntan när de tycker att arbetslösheten är för liten.
          </note>
          <note>
            Genom EMU, som bakbinder våra möjligheter att föra en självständig
            ekonomisk politik, kommer arbetslösheten att stiga i Sverige.
            Lönerna kommer att spridas och marknadsanpassas. Speciellt kommer
            de lågutbildades löner att sjunka. Det arbete och den tillväxt
            som skall skapas inom EU måste vara inom vad som har kommit att
            kallas riktiga jobb, dvs. privat finansierade. Då blir det inga
            mer jobb inom den skattefinansierade offentliga sektorn.
          </note>
          <note>
            Däremot vill man gärna ha lågavlönade pigor i hemmen till de
            elitkvinnor som skall göra karriär, eller välgörenhet som ersättning
            för kommunal äldreomsorg. Mycket bekymmer har man för det ökade
            antalet äldre, men någon tanke på att det skall lösas via offentlig
            sektor finns inte. Nej, låga skatter för män med hemmafruar som
            skall arbeta gratis, det är en bra beskrivning för EU:s idealsamhälle.
            Därför, herr talman, arbetar jag för ett nej till EU.
          </note>
          <note type="speaker">
            Anf. 61 MAJ-LIS LÖÖW (s) replik:
          </note>
          <note>
            Herr talman! Jag hade inte tänkt begära någon replik, men Lena
            Klevenås ställde ju en direkt fråga rakt ut i luften om EU har
            någon ideologi. Man kan fråga sig om Sveriges riksdag har någon
            ideologi.
          </note>
          <note>
            Det är väl i själva verket så att Sveriges riksdag består av
            ett antal partier som vart och ett står för sin ideologi. EU består
            av ett antal stater som var för sig har sin riksdag som består
            av partier som har sin ideologi. Det är just detta som är det
            speciella med
          </note>
          <note>
            EU. Det är alltså ett samarbetsorgan för var för sig självständiga
            stater som var för sig - det tycker jag framgick i debatten tidigare
            i dag - i hög grad tycker att de är levande demokratier.
          </note>
          <note>
            Men det som Lena Klevenås på slutet beskriver som EU:s ideologi,
            påminner mycket om en borgerlig familjepolitik i Sverige, som
            ju knappast EU skulle skydda oss mot om olyckan skulle vara framme
            och de fick majoritet här igen. Men det är den svenska demokratins
            villkor. Det handlar inte om EU:s ideologi.
          </note>
          <note type="speaker">
            Anf. 62 LENA KLEVENÅS (s) replik:
          </note>
          <note>
            Herr talman! Likt Sveriges riksdag kan EU stifta lagar. De lagar
            som stiftas av EU är vi tvungna att följa om vi blir medlemmar.
            Jag har svårt att förstå hur socialdemokrater inklusive Maj-Lis
            Lööw kan tycka att det är bra att underordna sig de lagar som
            kommer att stiftas i EU.
          </note>
          <note>
            Vi socialdemokrater har aldrig haft majoritet, och såvitt jag
            kan förstå kommer vi aldrig att få det. Även om vi inom EU skulle
            kunna få majoritet för socialdemokratiska värderingar är det stor
            skillnad på våra partier i de olika länderna. Den familjepolitik
            som kds i Sverige för, som Maj-Lis Lööw och jag förmodligen är
            eniga om är ganska dålig, är ungefär den tyska socialdemokratiska
            familjepolitiken såsom jag uppfattar den.
          </note>
          <note>
            Jag tycker nog ändå att man kan säga att EU har en ideologi därför
            att man har satt inflationsbekämpningen som högsta mål. När man
            gör det försvårar man ju för alla andra mål som man kan ha för
            ett samhälles utveckling. När alltmer skall föras bort från den
            offentliga sektorn och den skall minskas borde Maj-Lis Lööw och
            jag vara ganska överens om att det utrymme som behövs för att
            kvinnor skall få arbete i den offentliga sektorn - eller få den
            service som vi behöver med barn- och äldreomsorg för att kunna
            arbeta även i det privata - kommer att bli mindre.
          </note>
          <note type="speaker">
            Anf. 63 NALIN BAKSI (s):
          </note>
          <note>
            Herr talman! Någon har sagt att det finns tre saker som ständigt
            behöver omsorg. Det är barnen, kärleken och demokratin.
          </note>
          <note>
            Vi är alla här för att vi på demokratisk väg har fått uppdraget
            att representera hela det svenska folket. Det är ett enormt förtroende
            som vi har fått och som förpliktigar oss att ta till vara dem
            som ytterst värnar om demokratin i landet, vilket jag uppfattar
            är att se till att det ständigt finns kanaler för alla medborgare
            att påverka samhället.
          </note>
          <note>
            I dag finns det många människor som känner att de inte kan påverka
            samhället. De vet inte vilka vägar som finns, eller så tycker
            de att ingen lyssnar på dem.
          </note>
          <note>
            Detta märker vi när folk säger sig inte vara så intresserade
            av politik eller inte har något förtroende för oss politiker.
            Detta är ett allvarligt problem som vi måste fundera över. På
            något sätt måste vi få avståndet mellan väljarna och de förtroendevalda
            att minska. Det gör vi inte genom att gå med i EU.
          </note>
          <note>
            Om vi går med i EU låter vi de politiska besluten fattas längre
            bort från medborgarna av ett mindre antal politiker. Säkert kommer
            någon minister att få vara med på något möte där beslut fattas
            som rör
          </note>
          <note>
            Sverige. Ministern kommer säkert att känna att han eller hon
            är närmare besluten. Det kommer även de som arbetar tillsammans
            med ministern att göra.
          </note>
          <note>
            Kanske tycker t.o.m. de övriga ledamöterna att de deltar i en
            utveckling.
          </note>
          <note>
            Men vad spelar det för roll, om större delen av folket inte känner
            att de har inflytande över besluten?
          </note>
          <note>
            På vems mandat deltar då vår minister i ministerrådets möten?
            Skulle vi gå med i EU så att våra ministrar kan delta i ministerrådet,
            får vi inte ens veta hur de röstar i olika frågor. Är inte det
            att begära litet väl stort förtroende av väljarna?
          </note>
          <note>
            Kan det verkligen kallas demokrati att en partiledare utser ministrar
            som inte kan avsättas genom allmänna val, vilka sedan sitter i
            EU:s högsta beslutande organ och deltar i beslut utan skyldighet
            att redovisa hur de agerar?
          </note>
          <note>
            Herr talman! Jag bekymrar mig för det politiska systemet i Sverige.
            Tyvärr är de problem jag här beskriver små jämfört med de flesta
            EU-länders, både vad gäller förtroendet för politikerna och medborgarnas
            reella möjligheter att påverka politiken.
          </note>
          <note>
            Att systemet här trots allt fungerar ganska bra beror inte på
            att det svenska folket, politikerna eller tjänstemännen är hederligare
            här än i t.ex. Italien.
          </note>
          <note>
            Skillnaden mellan de nordiska länderna och resten av
          </note>
          <note>
            Europa har varit att vi här genom offentlighetsprincipen har
            haft ständig kontroll över politiska beslut och myndighetsutövande.
            När allmänheten ständigt har tillgång till de beslut man fattar,
            blir man noggrannare med att följa gällande regler och att tänka
            på i vems tjänst man är även om besluten hemligstämplas och göms
            i någon låda.
          </note>
          <note>
            I EU är det tradition att hellre hemligstämpla än offentliggöra.
            Makthavarna i EU har ingen anledning att låta hemligstämplat material
            komma till allmänhetens kännedom via Sverige. Därför kommer inte
            de EU-beslut som rör oss att få offentliggöras om vi blir medlemmar
            i EU.
          </note>
          <note>
            Jag kan inte förstå hur vi som valda representanter för Sveriges
            folk självmant kan överlåta makten till olika EU-organ som medborgarna
            har varken insyn i eller inflytande över. Därför kommer i alla
            fall jag att rösta nej till EU.
          </note>
          <note type="speaker">
            Anf. 64 BENGT HARDING OLSON (fp):
          </note>
          <note>
            Herr talman! EU-frågan inkluderar många delfrågor. För mig är
            en av de viktigaste frågorna demokratin inom EU, särskilt medlemsländernas
            nationella självständighet.
          </note>
          <note>
            Vid årsskiftet förlorar Sverige sin nationella självständighet.
            Då blir vi en lydstat under Bryssel.
          </note>
          <note>
            Allt detta inträffar om vi blir medlemmar i EU enligt vissa,
            vill jag påstå, vulgärdebattörer. Till dem verkar det som om Marianne
            Samuelsson har sällat sig här i kammaren.
          </note>
          <note>
            Detta är naturligtvis en falsk propaganda.
          </note>
          <note>
            Nuvarande EU-länder är inga lydstater. Man kan se på England
            och Danmark. Inte ens om Bryssel skulle vilja, kan de rent praktiskt
            ta över vårt land. Så många
          </note>
          <note>
            "eurokrater" finns inte. Enligt uppgift finns ca 10 000
          </note>
          <note>
            personer exklusive tolkar. Här kan man göra några intressanta
            jämförelser. Med motsvarande byråkrattäthet i Sverige skulle hela
            landet kunna administreras av 500 tjänstemän. Stockholms läns
            landsting skulle inte behöva 7 000 utan 18 tjänstemän.
          </note>
          <note>
            Detta är tänkvärda fakta. Alltså, vårt land blir ingen lydstat
            under Brysselbyråkratin.
          </note>
          <note>
            Garantin ligger i den s.k. subsidiaritetsprincipen -
          </note>
          <note>
            ett svårt och alltför okänt begrepp som kan översättas med närhetsprincipen.
            Det är en maktfördelningsmodell som har följande innebörd:
          </note>
          <note>
            Lagstiftning som skall ske på EU-nivå skall ske där endast om
            det inte kan klaras på nationell nivå och bättre förverkligas
            på EU-nivå. Men det skall aldrig ske på högre nivå än nödvändigt.
            Alltså, lagstiftning på lägsta lämpliga nivå. Självfallet skall
            den principen gälla på alla områden med undantag för dem där EU
          </note>
          <note>
            just nu har tillagts exklusiv kompetens.
          </note>
          <note>
            Närhetsprincipen leder till ökad demokrati, en förnuftig arbetsfördelning
            och en effektiv administration.
          </note>
          <note>
            Motståndarsidan underskattar närhetsprincipen.
          </note>
          <note>
            Den skulle vara, om inte värdelös, så klar och otillräcklig.
            Den ger för litet beslutanderätt på nationell nivå och för mycket
            på övernationell nivå.
          </note>
          <note>
            Jag påstår att den kritiken är överdriven. Den är dessutom ologisk.
            Övernationella beslut är ju nödvändiga ibland, exempelvis för
            att skapa effektivitet på miljöområdet. Det eftersträvas i vissa
            fall t.o.m. av nej-sidan.
          </note>
          <note>
            Närhetsprincipen är dessutom under stark utveckling. Det har
            skett i steg efter steg. Starten kom genom en miljöregel i enhetsakten.
            Det blev en generell princip i Maastrichtavtalet, och det gjordes
            till ett huvudnummer i Edinburgh, där framför allt
          </note>
          <note>
            Danmark var drivande.
          </note>
          <note>
            Principen åtföljdes av viktiga regler för själva lagstiftningsförfarandet.
            I alla lagstiftningsärenden måste man göra en särskild s.k. närhetsprövning.
          </note>
          <note>
            Godkännande krävs för att det skall bli tillåtet med övernationell
            lagstiftning. Tillämpningen skall kontinuerligt övervakas inom
            EU. Vid felaktig tillämpning utdöms straff av EU-domstolen. Det
            är alltså ord och inga visor.
          </note>
          <note>
            Just nu är närhetsprincipen placerad på agendan av ordförandelandet
            Tyskland. Det skall bli en central punkt inför 1996 års regeringskonferens.
            Trenden är tydlig. Närhetsprincipen har blivit den viktiga huvudprincip
            som den förtjänar att vara i en demokratisk europeisk union.
          </note>
          <note>
            Här blir det en mycket viktig uppgift för Sverige att som medlem
            i unionen medverka i den fortsatta utvecklingen för att hitta
            den rätta balanspunkten mellan närhet och effektivitet. Den rimliga
            svenska positionen är självklar. Beslut skall fattas så nära medborgarna
            som möjligt. Närhetsprincipen skall fördjupas och tillämpas strikt
            med bibehållen transnationell effektivitet.
          </note>
          <note>
            Avslutningsvis, herr talman, borde alla goda krafter kunna stödja
            en sådan svensk nationell inriktning. Det borde lugna även EU-skeptiker.
            Vi borde alla kunna förenas i vår kamp för ett vidgat och fördjupat
            demokratiskt samarbete i Europa.
          </note>
          <note type="speaker">
            Anf. 65 JAN ANDERSSON (s):
          </note>
          <note>
            Herr talman! Jag tycker att frågan om demokrati och inflytande
            är en av de viktigaste i EU-debatten.
          </note>
          <note>
            Jag har hört motståndare säga att det inte blir mycket kvar för
            oss i Sveriges riksdag att besluta om, om vi skulle gå med i Europeiska
            unionen. En del säger att det endast är kyrkopolitiken som blir
            kvar. Det är inte sant.
          </note>
          <note>
            Jag brukar genmäla: Nämn en av de stora frågorna under det senaste
            riksmötet som skulle flytta till
          </note>
          <note>
            Bryssel! Är det skolpengsfrågan, frågan om ett nytt pensionssystem,
            husläkarfrågan eller utförsäljningen av statliga företag? Nej,
            inte någon av dessa frågor skulle beslutas nere i Bryssel, utan
            vi skulle fortsättningsvis ha den debatt och de olika meningar
            som vi faktiskt har mellan partierna och kunna besluta om dem
            i Sveriges riksdag.
          </note>
          <note>
            Men sedan finns det givetvis ett antal frågor där vi har den
            formella men inte den reella rätten att påverka. Av svavelutsläppen
            i Skåne kommer 90 %
          </note>
          <note>
            utifrån, huvudsakligen från det övriga Europa.
          </note>
          <note>
            Detsamma gäller för en stor del av tungmetallerna och en stor
            del av kväveutsläppen. Det kvittar vilka beslut som vi fattar
            här - de påverkar inte de utsläpp som kommer från de andra länderna.
            För det fordras bindande internationella beslut, och de kan bara
            fattas inom EU. För de utsläpp som kommer från de andra länderna
            finns inget annat miljösamarbete som leder till bindande beslut
            på miljöområdet.
          </note>
          <note>
            Vilken reell makt hade vi på de ekonomiska områdena när attackerna
            riktades mot den svenska kronan? Vi hade alla formella möjligheter
            i världen men inte de reella. Grannlandet Danmark klarade sig
            betydligt bättre, dels därför att det hade en starkare ekonomi,
            dels därför att det fick hjälp från Tyskland, vilket gjorde att
            den danska kronan räddades.
          </note>
          <note>
            Danskarna är i dag 25 % rikare än vi. Vi som bor nära
          </note>
          <note>
            Sundet märker när vi skall växla pengar för att resa över och
            handla att vi inte får så många danska kronor för de svenska.
          </note>
          <note>
            En annan sak som förundrat mig i debatten är att
          </note>
          <note>
            EU-motståndarna vet hur det skall bli i framtiden. Jag skulle
            önska att jag kunde veta hur Sverige eller
          </note>
          <note>
            Europa ser ut år 2000. Det bestäms av de politisk krafter som
            får majoriteten i Sverige respektive i
          </note>
          <note>
            Europa. Då gäller det för oss som politiker att delta på den
            arenan och att inte ställa oss utanför.
          </note>
          <note>
            Det sägs ibland att vi är för små för att delta. Tänk om vi ledamöter
            i Malmöhus läns norra valkrets, som har bara tio mandat, skulle
            säga att vi avstår och låter
          </note>
          <note>
            Malmöborna bestämma för oss - vi är trots allt för små! Så resonerar
            vi inte, utan vi deltar i Sveriges riksdags arbete trots att vi
            har bara tio mandat, eftersom vi tror att argument kan påverka.
          </note>
          <note>
            Nej, det verkliga demokratiska underskottet finns i
          </note>
          <note>
            EES-avtalet. Om vi säger nej återstår EES-avtalet, och då kommer
            ett antal beslut som fattas i Europa och som påverkar oss att
            fattas av finnarna, av danskarna och av tyskarna. Jag tycker att
            det är demokratiskt otillfredsställande. Jag vill inte vara med
            om det. Det finns inga garantier för att vi skall få som vi vill,
            om Sverige blir medlem, men det finns en garanti för att det inte
            blir som vi vill, om vi ställer oss utanför.
          </note>
          <note>
            Jag skall också säga några ord om välfärdspolitiken. Den svenska
            välfärdspolitiken bestäms inom Sverige, och vi får själva föra
            en sådan ideologisk kamp om den som vi har fört under den gångna
            valrörelsen. Men något annat som också styr välfärdspolitiken
            är möjligheten att finansiera den.
          </note>
          <note>
            Därvidlag är vi i dag i en allvarlig situation. Vi har ett stort
            budgetunderskott, och vi har en statsskuld som skenar. Klarar
            vi inte de ekonomiska problemen, kommer välfärdspolitiken att
            hotas.
          </note>
          <note>
            Vad vi behöver för att vi skall kunna finansiera en bra välfärdspolitik
            är tillväxt, investeringar och minskning av arbetslösheten. Löntagarna
            för Europa har undersökt hur investeringarna vid ett ja och vid
            ett nej skulle kunna påverkas i Malmöhus län liksom också i andra
            län. Det är inte några exakta siffror, utan de får tas med en
            nypa salt.
          </note>
          <note>
            Av industriföretagen i Malmöhus län säger 70 %
          </note>
          <note>
            att de skulle flytta sina framtida investeringar utomlands vid
            ett nej till EU. Det motsvarar 37 500
          </note>
          <note>
            arbetstillfällen bara i detta län. Även om det skulle bli bara
            hälften av detta, tycker jag att det är allvarligt nog. Dessutom
            redovisas att 72 % av dessa företag skulle öka sina investeringar
            i Sverige, om det blir ett ja. Det skulle vara ett lyft i den
            situation som vi har i dag. Det skulle inte bara påverka sysselsättningsläget
            utan också i allra högsta grad påverka välfärden.
          </note>
          <note>
            Vilka kommer att drabbas om det blir ett nej? Ja, inte blir det
            kapitalägarna, som har sin frihet genom
          </note>
          <note>
            EES-avtalet. Nej, det är sjuksköterskorna som arbetar inom vården,
            de äldre som skall ha äldreomsorg osv.
          </note>
          <note>
            Till slut: Jag är politiker därför att jag vill påverka på alla
            de plan där det fattas politiska beslut som påverkar mig. Det
            gör de i Helsingborgs kommun, och därför deltar jag i politiken
            där. Det gör de i
          </note>
          <note>
            Sveriges riksdag, och därför deltar jag i politiken här.
          </note>
          <note>
            Det gör de faktiskt också på Europanivå. Den som säger att det
            inte fattas beslut på Europanivå vilka påverkar oss skall givetvis
            rösta nej. Annars är ett ja ganska självklart.
          </note>
          <note type="speaker">
            Anf. 66 BJÖRN SAMUELSON (v):
          </note>
          <note>
            Herr talman! Det är värdefullt om det politiska samtalet kan
            återupprättas. Jag hyser dock efter att ha hört vissa inlägg i
            den här debatten inte särskilt stora förhoppningar därom. Oavsett
            om det blir ett ja eller ett nej i den stundande EU-omröstningen
            kräver de faktiska förhållanden som vi står inför en ökande delaktighet
            i samhällsdebatten.
          </note>
          <note>
            Det är inte helt hederligt att påstå att rullgardinen dras ner
            för Sverige, om folkviljan avvisar ett svenskt medlemskap i unionen.
            Det är heller inte sant att den lyckliga stjärnan tänds över Sverige
            vid ett ja till unionen. Förutom alla frågor som i och för sig
            är viktiga och som handlar om tillsatser i livsmedel, hantering
            av miljöfarligt gods som kärnbränsleavfall, narkotikapolitiken,
            flyktingpolitiken etc. finns det två frågeställningar som kan
            vara intressanta att försöka belysa i debatten.
          </note>
          <note>
            Det ena spörsmålet rör frågan om ett ökande avstånd mellan å
            ena sidan politiken och dess företrädare, å andra sidan övriga
            samhällsmedborgare.
          </note>
          <note>
            Denna utveckling är starkt oroande och har nog snarast förstärkts
            av hur den svenska EU-politiken hittills har skötts. Jag tror
            också att det handlar mycket om att EU:s beslutsstruktur så starkt
            avviker från den demokratiska beslutsgång som vi utvecklat i vårt
            samhälle.
          </note>
          <note>
            Just denna situation leder till att socialdemokratin och moderaterna
            så besynnerligt uppträder som parhästar inför folkomröstningen.
            Den moderata regeringspolitiken under de senaste tre åren har
            snarast präglats till synes av en apolitisering av frågor som
            näringspolitik samt utbildnings- och forskningspolitik. En sådan
            utveckling stämmer ganska väl med ett EU där jurister och andra
            tjänstemän har en jämfört med svenska förhållanden mycket stark
            påverkansmöjlighet.
          </note>
          <note>
            Jag tycker att den kritiska ståndpunkten mot unionsanslutning
            av Sverige är en logisk och sund förhållning just från synen på
            demokrati som ett medel för delaktighet och politiskt inflytande.
          </note>
          <note>
            Det andra spörsmålet grundar sig på den nya tid som vi lever
            i och som så starkt sätter sin kritiska belysning på de fyra s.k.
            friheterna. Den faktiska utvecklingen har redan klart distanserat
            dessa som varande verksamma medel för en hållbar ekonomisk utveckling.
          </note>
          <note>
            Allt tydligare blir bilden av det tillkortakommande som ett halvsekelgammalt
            projekt innebär för moderna förhållanden och problem.
          </note>
          <note>
            Därför kommer jag att rösta nej i folkomröstningen.
          </note>
          <note type="speaker">
            Anf. 67 JAN ANDERSSON (s) replik:
          </note>
          <note>
            Herr talman! Björn Samuelson tycker att det är märkligt att Moderaterna
            och Socialdemokraterna har hamnat på samma linje i den här frågan.
            Det är precis lika underligt som att Moderaterna och
          </note>
          <note>
            Socialdemokraterna vill ha en svensk riksdag, där vi kan föra
            den politiska debatten och påverka de politiska besluten utifrån
            olika ideologiska ståndpunkter.
          </note>
          <note>
            Likadant är det naturligtvis i Europa. Vi säger ja till EU, men
            vi vill använda EU till helt olika saker.
          </note>
          <note>
            Vi socialdemokrater har lagt fram ett program för kampen mot
            arbetslösheten i Europa. Jag tror inte att
          </note>
          <note>
            Moderaterna ställer upp på det program som samtliga europeiska
            socialdemokratiska partier har ställt sig bakom.
          </note>
          <note>
            Sedan är det sant att beslutsstrukturen inom EU
          </note>
          <note>
            lämnar en del övrigt att önska, men att säga att den är odemokratisk
            är felaktigt. EU består av tolv demokratiska stater, och endast
            demokratiska stater kan söka sig dit. Men om man nu tycker att
            beslutsstrukturen är otillfredsställande i vissa avseenden, och
            där delar jag Björn Samuelsons uppfattning, då får man ju ge sig
            in och ändra beslutsstrukturen, precis som vi gör i Sverige när
            vi hittar brister.
          </note>
          <note>
            Den intressanta demokratifrågan är: Fattar medlemsstaterna beslut
            i Bryssel som påverkar oss som svenska medborgare och som är viktiga
            för oss?
          </note>
          <note>
            Är det på det sättet, då begriper inte jag att Björn
          </note>
          <note>
            Samuelson säger nej till att vara med på plan och påverka de
            besluten.
          </note>
          <note type="speaker">
            Anf. 68 BJÖRN SAMUELSON (v) replik:
          </note>
          <note>
            Herr talman! Jag säger nej därför att det avtalsförslag som nu
            ligger framme innebär en mycket starkare regeringsmakt i förhållande
            till den representativa demokratin. Det innebär bl.a. en tro på
            att samma personer som utgör marknaden skulle sätta sig själva
            i Bryssel och bekämpa marknaden. Det handlar alltså om den politiska
            eliten, storföretagen, direktörer och lobbyister.
          </note>
          <note>
            Jag tror inte att den utvecklingen är i takt med vad t.ex. ungdomar
            och kvinnor vill ha när det gäller substansen i tillväxten, substansen
            i fred och säkerhetspolitiska strävanden.
          </note>
          <note>
            Just därför kan jag säga att jag är ingen nationalist utan en
            sann internationalist, just därför att Sverige skall kunna uppträda
            med sin röst i internationella sammanhang och inte känna oket
            av EU:s samlade utrikespolitik, såsom fallet var t.ex. för Danmark
            nu senast vid befolkningskonferensen i Kairo.
          </note>
          <note type="speaker">
            Anf. 69 JAN ANDERSSON (s) replik:
          </note>
          <note>
            Herr talman! EU pratar med en röst när länderna är ense om att
            prata med en röst. Det är fritt fram för
          </note>
          <note>
            Danmark i internationella sammanhang att hävda sin egen mening,
            och det har Danmark också gjort.
          </note>
          <note>
            Dessutom har Danmark kunnat påverka avfallshanteringsfrågan i
            Europa på ett sätt som
          </note>
          <note>
            Sverige inte har kunnat göra.
          </note>
          <note>
            Men det är intressant det här med marknaden och demokratiskt
            inflytande. Björn Samuelson säger att vi ställer upp på marknadens
            villkor. När representanter för Sverige kommer att fatta beslut
            nere i Bryssel tillsammans med representanter för andra länder,
            blir det ju i ministerrådet. Vilka kommer att sitta i ministerrådet?
            Är det företrädare för marknaden?
          </note>
          <note>
            Om Björn Samuelson tycker att ministrarna i den socialdemokratiska
            regeringen är företrädare för marknaden, då förstår jag att Björn
            Samuelson säger nej. Men det är ju faktiskt medlemmar av den socialdemokratiska
            regeringen som kommer att sitta där.
          </note>
          <note>
            Det verkliga marknadsalternativet är ju
          </note>
          <note>
            Vänsterpartiets och Miljöpartiets alternativ. I dag har nämligen
            kapitalet ett fritt flöde över gränserna, och frågan är: Hur skall
            vi skapa en politisk och facklig motkraft till detta? Det finns
            bara ett sätt, som jag ser det, och det är att vi organiserar
            oss på samma nivå tillsammans med andra länder för att skapa sociala
            och politiska ramar för marknaden.
          </note>
          <note>
            Det säger Björn Samuelson, till skillnad från sina partikamrater
            i de länder som finns med i den
          </note>
          <note>
            Europeiska unionen, nej till. Det är ett dilemma för honom och
            väldigt svårt för mig att förstå.
          </note>
          <note type="speaker">
            Anf. 70 BJÖRN SAMUELSON (v) replik:
          </note>
          <note>
            Herr talman! Nu vill inte jag jämföras i alla politiska hänseenden
            med de andra vänsterpartierna som finns i Europa och inom EU,
            lika litet som jag tror att Jan Andersson vill i alla hänseenden
            jämföras med andra socialdemokratiska partier och den politik
            som de står för i EU-länderna och inom EU.
          </note>
          <note>
            När det handlar om vem som är marknadens fånge eller inte, överlåter
            jag till den intresserade läsaren att jämföra mitt och Jan Anderssons
            inlägg i den här EU-
          </note>
          <note>
            debatten.
          </note>
          <note>
            Jag försökte peka på demokratiska problem, men
          </note>
          <note>
            Jan Andersson hänvisar till en enkät bland skånska industriledare
            och redovisar klart och öppet vilka hot de kommer med inför folkomröstningen.
            Jag tycker inte att det är anständigt i en demokrati att använda
            den typen av argument. Dessutom tycker jag att Jan
          </note>
          <note>
            Andersson delvis - jag säger delvis - faller till föga för sådan
            skrämselpropaganda.
          </note>
          <note type="speaker">
            Anf. 71 TOMMY WAIDELICH (s):
          </note>
          <note>
            Herr talman! Under de senaste veckorna har vi haft flera EU-debatter
            här i riksdagen. Vid de tillfällena har inte minst ungdomarnas
            åsikter kommit i fokus. Det lustiga, som slår en, är att flera
            debattörer helt tvärsäkert vet hur ungdomarna kommer att rösta
            den 13 november. Det såg vi också ett exempel på i det senaste
            replikskiftet, när Björn Samuelson uttalade sig om ungdomarnas
            åsikter.
          </note>
          <note>
            Men verkligheten är en helt annan. Många ungdomar tvekar. Ena
            dagen visar opinionsundersökningar på ett nej bland ungdomar,
            andra dagen på ett ja. Det är inte konstigt. De ungdomar som jag
            möter känner sig vilsna och utestängda från debatten.
          </note>
          <note>
            I en rapport om ungdomar och EU bekräftas det här. Det är en
            rapport som är gjord av Träffpunkt
          </note>
          <note>
            Europa, ett nätverk med 18 000 ungdomar som arbetar för ett medlemskap
            och som har träffat ungdomar och undersökt deras åsikter.
          </note>
          <note>
            Under det senaste halvåret har man mött drygt
          </note>
          <note>
            90 000 ungdomar, och rapporten bygger på de mötena. Här finns
            framför allt tre slutsatser som vi bör ta till oss, både ja- och
            nej-företrädare, saker som vi kan göra något åt direkt.
          </note>
          <note>
            För det första - språket. Om fler ungdomar skall hänga med i
            debatten, måste språket bli enklare och rakare. Det måste bli
            färre klyschor. Det är inte ovanligt att debattörerna svänger
            sig med ord som konkurrenskraft, tillväxt och formell suveränitet,
            utan att ta sig tid att förklara vad orden står för.
          </note>
          <note>
            Samma sak gäller klyschorna. Carl Bildt talar om
          </note>
          <note>
            "hjul som skall rulla", och Gudrun Schyman talar om
          </note>
          <note>
            "internationell solidaritet", men om man inte vet vad de egentligen
            menar, blir det bara tomma ord.
          </note>
          <note>
            För det andra - respekt för väljarna. Ingen vill bli idiotförklarad,
            men så känner sig många ungdomar när ja- och nej-anhängare informerar
            om EU. EU är antingen guld och gröna skogar eller pest och kolera.
          </note>
          <note>
            Alla vet att verkligheten inte är så enkel. Därför måste båda
            sidorna redovisa för- och nackdelar med sina alternativ. Om vi
            fortsätter med förenklade sanningar, kommer ungdomarna att strunta
            i EU-
          </note>
          <note>
            frågan. Varför skall man bry sig, när debattörerna inte visar
            respekt för en?
          </note>
          <note>
            För det tredje - följ folkomröstningen! Många ungdomar oroar
            sig för om deras röst i EU-frågan har någon som helst betydelse,
            att vi här i riksdagen inte skall följa omröstningens resultat.
          </note>
          <note>
            Det minskar intresset för att sätta sig in i frågan. Den allvarligaste
            slutsatsen i rapporten är kanske att trots att partierna har sagt
            att folkomröstningens resultat är bindande, tvivlar många ungdomar.
          </note>
          <note>
            Träffpunkt Europa, som har gjort denna rapport, påbörjar i dag
            en kampanj för att få oss riksdagsmän att skriva under ett dokument
            där vi förbinder oss att följa folkomröstningens resultat. Jag
            har skrivit på det dokumentet för någon timme sedan. Jag skulle
            vilja uppmana alla att sätta sin namnteckning på det dokumentet.
            Det är ett viktigt bidrag för att skingra ovissheten och öka ungdomarnas
            intresse för EU-
          </note>
          <note>
            frågan.
          </note>
          <note>
            Klarar vi dessa tre saker - att använda ett rakare och enklare
            språk, att visa respekt för väljarna och att övertyga om att folkomröstningens
            resultat är bindande - kommer också ungdomarna att känna sig delaktiga
            i debatten och bry sig om att ta ställning.
          </note>
          <note>
            För det är ju faktiskt ungdomarna som skall leva med folkomröstningens
            resultat. Glöm inte det!
          </note>
          <note type="speaker">
            Anf. 72 BJÖRN SAMUELSON (v) replik:
          </note>
          <note>
            Herr talman! Jag vill säga följande till Tommy
          </note>
          <note>
            Waidelich. Jag har vägletts av bl.a. en princip i mitt politiska
            arbete här i riksdagen sedan allra första början när jag kom hit
            och mötte politikerspråket. Det är att jag inte skall förenkla
            det svåra men heller inte försvåra det som är enkelt. Vad jag
            talade om när det gäller ungdomarnas inställning i EU-frågan är
            det som jag har mött under alla de år som jag har varit ute och
            besökt hundratals gymnasieskolor och grundskolor och många högskolor.
            Jag har upplevt att unga människor vill lägga en annan substans
            i begrepp som tillväxt för välfärd. Det var det jag pratade om
            i min replikväxling med Jan Andersson.
          </note>
          <note>
            Att man kan ta fram mätningar där unga människor ena dagen säger
            ja till EU och andra dagen säger nej förvånar inte mig ett dugg.
            Jag skriver gärna på listan och skulle då garantera att jag vill
            följa folkomröstningens resultat. Det har vår partiföreträdare
            Johan Lönnroth redan tidigt i debatten i dag deklarerat för Vänsterpartiets
            riksdagsgrupp.
          </note>
          <note type="speaker">
            Anf. 73 TOMMY WAIDELICH (s) replik:
          </note>
          <note>
            Herr talman! Det är bra att Björn Samuelson också är beredd att
            skriva under detta dokument. Precis som jag sade är det ett viktigt
            bidrag för att skingra ovissheten.
          </note>
          <note>
            Det är möjligt att jag misstolkade Björn
          </note>
          <note>
            Samuelsons förra inlägg. Men vi verkar vara överens om att det
            är viktigt att ungdomarna får höras och finnas med i debatten,
            att vi inte utestänger dem.
          </note>
          <note>
            Några inslag som jag nämner och som tas upp i rapporten är språket,
            att visa respekt för väljarna genom att redovisa för- och nackdelar
            och att övertyga om att folkomröstningens resultat skall följas.
            Resultatet skall följas. Ett viktigt bidrag är att skriva under
            dokumentet. Jag välkomnar Björn
          </note>
          <note>
            Samuelson liksom alla andra ledamöter av denna kammare.
          </note>
          <note type="speaker">
            Anf. 74 BJÖRN SAMUELSON (v) replik:
          </note>
          <note>
            Herr talman! Jag håller med Tommy Waidelich om att detta är en
            viktig fråga. Det är en viktig fråga för unga människor. Det kanske
            är viktigare för dem är för en annan, som börjar befinna sig någonstans
            i medelåldern. Det är därför jag beklagar att inte heller
          </note>
          <note>
            Tommy Waidelichs parti kunde acceptera
          </note>
          <note>
            Vänsterpartiets förslag om att de som är 16 år också skulle få
            delta i folkomröstningen. Det hade varit en klar och tydlig gest
            från det politiska etablissemanget till ungdomarna om man hade
            sagt: Vi vet att denna fråga är viktig för er. Därför skall också
            ni som har fyllt 16 år få delta i folkomröstningen.
          </note>
          <note>
            Jag möter många ungdomar mellan 14 och 17 år som är jätteintresserade
            av EU-frågan och alla komponenter som finns inom ramen för de
            framtidspolitiska frågor vi diskuterar. Jag beklagar att
          </note>
          <note>
            Tommy Waidelichs parti, Socialdemokraterna, förvägrar unga människor
            att delta i denna folkomröstning.
          </note>
          <note type="speaker">
            Anf. 75 TOMMY WAIDELICH (s) replik:
          </note>
          <note>
            Herr talman! Man kan alltid diskutera ett beslut som har fattats
            under den förra mandatperioden. Jag var själv inte med. Men någonstans
            skall man dra gränsen för vilka som får rösta. I vårt land säger
            vi att det är vid myndighetsåldern, 18 år, som man får rösta.
          </note>
          <note>
            Om man nu diskuterar att sätta gränsen vid 16 år, kan man lika
            gärna fråga sig varför inte 14- och 15-
          </note>
          <note>
            åringarna skall få vara med och rösta i frågan.
          </note>
          <note>
            Det viktiga är att gå ut och lyssna på vad ungdomarna vill i
            denna fråga, vad de står för. Det har mitt parti tagit fasta på.
            Detta är än viktigare än att diskutera var åldersgränsen skall
            dras. Det viktiga är att alla ungdomar får ha en röst med när
            det gäller att diskutera en av århundradets viktigaste frågor.
          </note>
          <note type="speaker">
            Anf. 76 KURT OVE JOHANSSON (s):
          </note>
          <note>
            Herr talman! Offentlighetsprincipen är djupt rotad och mycket
            väl förankrad hos det svenska folket. Den och vårt unika meddelarskydd
            utgör en omistlig del av den svenska demokratin.
          </note>
          <note>
            För oss socialdemokrater är det självklart att i varje situation
            slå vakt om båda dessa principer. Ett bra exempel på detta är
            KU:s betänkande 1993/94:21, där vi fick gehör för innehållet i
            vår motion både i utskottet och i riksdagen.
          </note>
          <note>
            Vi underströk i vår motion att den borgerliga regeringens proposition
            om grundlagsändringar inför ett svenskt medlemskap var alltför
            undanglidande och måste skärpas, vilket riksdagen också gjorde.
            Tyvärr har detta KU-betänkande inte rönt den uppmärksamhet det
            förtjänar.
          </note>
          <note>
            Frågan gällde vilka beslutsbefogenheter riksdagen kan överlåta
            till EU utan att samtidigt ändra grundlagen. Utskottet slog i
            sitt betänkande fast att det inte skall vara möjligt för riksdagen
            att överlåta beslutanderätt som väsentligt rubbar viktiga principer
            i grundlagen utan att riksdagen också samtidigt ändrar i grundlag.
            Principer som nämns i betänkandet är offentlighetsprincipen, meddelarfriheten,
            skyddet av uppgiftslämnare och ansvarssystemet samt förbudet mot
            censur.
          </note>
          <note>
            EU:s förslag till direktiv om skydd för enskilda vid behandling
            av personuppgifter, även om det för närvarande är osäkert om det
            blir något av det, kan här få utgöra ett exempel på lagförslag
            som i framtiden kan dyka upp inom EU och som kan få konsekvenser
            för offentlighetsprincipen. Nya sekretessregler kan naturligtvis
            också bli aktuella.
          </note>
          <note>
            Detta faktum kan självfallet ge upphov till många frågor.
          </note>
          <note>
            Men den intressantaste frågan blir naturligtvis vad vi gör om
            det kommer regler från EU som om de genomförs rubbar grunden för
            vår offentlighetsprincip. Jag skall försöka besvara den frågan.
          </note>
          <note>
            Om ett EG-direktiv strider mot någon grundlagsbestämmelse i vår
            författning kan inte direktivet genomföras utan att grundlagen
            samtidigt ändras. EU kan då anse att vi är skyldiga att ändra
            i grundlagen. Vill vi då inte efterkomma detta krav och saken
            gäller viktiga konstitutionella principer, t.ex.
          </note>
          <note>
            offentlighetsprincipen, blir vårt svar att EG-direktivet inte
            är giltigt i Sverige, eftersom vi inte har överlåtit någon befogenhet
            till EU att besluta om detta.
          </note>
          <note>
            Detta är, som jag ser det, den linje Sverige skall hävda om den
            konfliktsituation uppstår som jag nu talat om. Detta står att
            läsa i KU:s betänkande
          </note>
          <note>
            1993/94:21, som riksdagen har ställt sig bakom.
          </note>
          <note>
            Det bör kanske också i detta sammanhang framhållas att det är
            långt ifrån säkert att det behöver uppstå någon konflikt. Vi måste
            ju inte i vår lagstiftning gå till överdrift i anpassning till
            EG:s direktiv. Vi bör kunna överföra direktiven till svensk rätt
            på ett sådant sätt att offentlighetsprincipen lämnas fredad. Skulle
            det ändå uppstå ett spänningsförhållande mellan svensk rätt och
            EG-
          </note>
          <note>
            direktiven, får vi vara beredda att ta striden, om nu någon skulle
            vilja ha den.
          </note>
          <note>
            En sådan strid skulle t.ex. uppstå om kommissionen eller något
            medlemsland inleder ett s.k. fördragsbrottsförfarande mot Sverige.
            Men kom då ihåg att EU nu utvecklas mot ökad öppenhet och insyn.
            Mot den bakgrunden blir det knappast meningsfullt att inleda en
            process mot Sverige därför att vi håller fast vid våra principer
            om öppenhet och insyn.
          </note>
          <note>
            Min slutsats, herr talman, blir därför att vi väl kan värna vår
            offentlighetsprincip om vi blir medlemmar i
          </note>
          <note>
            EU. Så långt går man i KU:s betänkande 1993/94:21.
          </note>
          <note>
            Herr talman! Jag vill till sist dessutom slå fast följande: För
            det första kommer den svenska offentlighetsprincipen inte att
            ändras med anledning av ett svenskt medlemskap i EU. Makten över
            denna princip och hur den skall tillämpas ligger i Sverige, i
            våra egna händer, och inte någon annanstans.
          </note>
          <note>
            För det andra kommer vi vid ett medlemskap att bete oss precis
            som i dag, dvs. visa vederbörlig respekt i vårt internationella
            umgänge. Vi kommer alltså precis som i dag att följa grundlagens
            regler om sekretessprövningar och handlingar som rör det internationella
            umgänget, och vi kommer att hantera denna prövning på samma öppna
            sätt som i dag. Vi kommer naturligtvis även i fortsättningen att
            i enlighet med grundlagen vara förhindrade att röja uppgifter
            om svenska förhandlingspositioner, om detta skulle skada Sveriges
            intressen.
          </note>
          <note>
            Herr talman! Jag vågar påstå att EU-länderna inte ser ett nytt
            medlemsland med en långtgående grundlagsfäst offentlighetsprincip
            som något hot, utan tvärtom välkomnar länder med den öppenhet
            som
          </note>
          <note>
            Sverige står för. De är mycket medvetna om att offentlighetsprincipen
            är ett viktigt begrepp som också måste utvecklas inom EU.
          </note>
          <note type="speaker">
            Anf. 77 WIDAR ANDERSSON (s):
          </note>
          <note>
            Herr talman! EU är en helt unik organisation som vi inte har
            sett maken till tidigare. Demokratiska länder i vår närhet har
            i full frihet bestämt sig för att bli medlemmar av EU, ofta efter
            att folket i omröstningar har fått säga sitt. De vill vara med
            bl.a.
          </note>
          <note>
            därför att de vill försöka finna gemensamma lösningar
          </note>
          <note>
            - samarbete - på gemensamma problem.
          </note>
          <note>
            Ett ökande gemensamt problem i vår världsdel, herr talman, är
            den organiserade kriminaliteten.
          </note>
          <note>
            Kriminaliteten är särskilt allvarlig eftersom den ofta riktar
            sig direkt mot enskilda människor i de olika länderna. Stölder,
            våld, rasism och narkotika förstör livet för miljoner människor
            varje dag i vår världsdel.
          </note>
          <note>
            Kriminaliteten är till sin natur ickedemokratisk, då den förtrycker
            och våldför sig på människors möjligheter att leva hyggliga, värdiga
            liv i fred och frihet.
          </note>
          <note>
            Jag har i större delen av mitt vuxna liv varit verksam inom Hasselarörelsen
            och tillsammans med många kamrater arbetat för att ge unga människor
            som har fastnat i missbruk och elände en chans till andra värdiga
            och hyggliga liv. Jag har också tillsammans med många andra kämpat
            för att vårt svenska demokratiska skydd mot kriminaliteten skall
            vara så starkt och folkförankrat som möjligt.
          </note>
          <note>
            Delar av nej-sidan har i debatten velat påskina att ett medlemskap
            bl.a. skulle innebära att narkotikan skulle flöda fritt in i landet
            och att vi skulle behöva ompröva hela vår restriktiva narkotikapolitik
            ifall vi är medlemmar. Detta är vulgärargument och närmast snudd
            på skamligt.
          </note>
          <note>
            För att göra vad som kommer att gälla vid ett svenskt medlemskap
            helt klart har vi från den socialdemokratiska riksdagsgruppen
            strukit under mycket av det som står i den proposition som den
            förra, borgerliga regeringen lämnade till riksdagen. Vi har strukit
            under att vår gränskontroll bl.a. mot narkotika och vapen skall
            bedrivas på samma sätt som den bedrivs i dag. Detta är ett helt
            svenskt beslut.
          </note>
          <note>
            Också den restriktiva narkotikapolitiken bestämmer vi helt själva.
            Den består i Sverige av många olika delar: alltifrån förebyggande
            verksamhet riktad till skolor och föräldraföreningar till ganska
            hårda straff för grova narkotikabrottslingar.
          </note>
          <note>
            Däremellan finns en väl utbyggd vård och behandling inom den
            offentliga sektorn. Det finns en mycket aktiv polis som stör gatuhandeln.
            Det finns mycket engagerat arbete från tjänstemän inom Tull och
          </note>
          <note>
            Kustbevakning. Vår restriktiva narkotikapolitik är en helhet,
            och den har visat sig vara ganska framgångsrik. Den restriktiva
            politikens företrädare finns framför allt på ja-sidan i den kampanj
            som vi nu lever mitt i inför folkomröstningen.
          </note>
          <note>
            När många på nej-sidan ställer sig upp och säger att de skulle
            vara något slags garanter för den restriktiva narkotikapolitiken
            har de i mina ögon ingen trovärdighet alls. Det finns ingen anledning
            att blanda in den svenska narkotikapolitiken i debatten om ett
            EU-medlemskap. Det är skrämselpropaganda och folkförföreri på
            lägsta nivå.
          </note>
          <note>
            Det behövs också internationellt samarbete. Över
          </note>
          <note>
            70 % av medborgarna i EU:s medlemsländer har i opinionsundersökningar
            år efter år lyft fram två frågor som man anser att det behövs
            ökat internationellt samarbete kring. Dels är det miljöfrågan,
            dels frågan om narkotikamissbruket.
          </note>
          <note>
            Det finns mycket internationellt europeiskt samarbete som jag
            menar att vi måste delta i med full kraft. Om vi blir medlemmar
            skulle såvitt jag förstår
          </note>
          <note>
            22 svenskar delta i EU-parlamentets arbete. Jag förmodar och
            hoppas att det skulle innebära att 22
          </note>
          <note>
            röster som står upp för en restriktiv och ganska skarp narkotikapolitik
            skulle kunna delta i debatten och omröstningarna i EU.
          </note>
          <note>
            Vi behöver också delta i ett gemensamt arbete som består i att
            försöka hindra narkotikans vägar in i
          </note>
          <note>
            Europa. Vi vet att de främsta transportvägarna kommer från Latinamerika.
            De går till Centraleuropa.
          </note>
          <note>
            Flygplatserna i Sofia och Bukarest är omlastningsplatser för
            en stor del av den narkotika som kommer till Västeuropa och sedan
            går till
          </note>
          <note>
            Nordeuropa. Andra transportvägar är uppdragna från
          </note>
          <note>
            Colombia direkt till St Petersburg. Vi behöver delta i detta
            arbete.
          </note>
          <note>
            EU-kommissionen har lagt fram ett mycket restriktivt programförslag
            där man avvisar all legalisering av narkotika. Man avvisar indelningen
            i tung och lätt narkotika. Vi behöver delta i det internationella
            arbetet och förstärka det.
          </note>
          <note>
            Ett ja till EU är ett ja till deltagande i ett gemensamt demokratiskt
            forum där vi med kraft kan vara med och kämpa för demokratin och
            mot kriminaliteten som hotar oss.
          </note>
          <note>
            Herr talman! De väsentligaste frågorna för folk här hemma - vår
            restriktiva narkotikapolitik, vår offentliga sektor, skyddet för
            brottsoffer, stödet för anhöriga, Polis och Tull - avgör vi helt
            genom svenska beslut.
          </note>
          <note type="speaker">
            Anf. 78 FANNY RIZELL (kds):
          </note>
          <note>
            Herr talman! Kraven på att legalisera narkotikan växer i Europa.
            Även om inget enskilt parlament har tagit ställning för en legalisering
            har många politiker, läkare och experter uttalat att drogproblemet
            består i att drogerna är illegala. Socialdemokraterna i
          </note>
          <note>
            Tyskland och de gröna i Italien har tydligt tagit ställning för
            en liberalisering.
          </note>
          <note>
            1990 undertecknades den s.k.
          </note>
          <note>
            Frankfurtresolutionen. 15 europeiska storstäder har nu ställt
            sig bakom den. I Frankfurtresolutionen konstateras att strävandena
            att eliminera tillgången och efterfrågan på narkotika har misslyckats
            trots stora satsningar. Enligt resolutionen kommer narkotikan
            alltid att finnas i samhället.
          </note>
          <note>
            Det samhället kan göra är därför att ge upp kampen och i stället
            stödja och hjälpa missbrukare, s.k. "harm reduction". Fria sprutor
            och "shooting galleries" under överinseende av medicinsk personal,
            utbildning av missbrukarna för att ge kunskap om rätt droger och
            rätt mängd samt en legalisering av drogerna är de åtgärder som
            en del intellektuella och ledande politiker från många länder
            för fram som ett program för att få bukt med narkotikaproblemet.
          </note>
          <note>
            Man menar att drogberoendet är ett medicinskt fenomen. Det kan
            inte utplånas genom politiska åtgärder eller aktivt motverkas.
            Insatser kan visserligen ha effekt, men tvångsåtgärderna har misslyckats.
          </note>
          <note>
            Drogproblemet består enligt Frankfurtresolutionen i att innehav,
            konsumtion och handel är illegalt.
          </note>
          <note>
            Kriminaliseringen gör drogerna dyra och de är av dålig kvalitet.
            Olagligheten gör även att missbrukaren hamnar i social misär.
          </note>
          <note>
            För fem-sex år sedan skulle liberaliseringstankarna ha ansetts
            som helt oseriösa.
          </note>
          <note>
            Nu har dock allt fler börjat undra om det inte är rätt att avkriminalisera
            narkotikan. Det visar kanske det faktum att Europaparlamentet
            förra året endast med knapp majoritet avvisade en legalisering.
          </note>
          <note>
            I Sverige är motståndet mot en legalisering stort.
          </note>
          <note>
            Det är bl.a. här initiativet till en motorganisation till
          </note>
          <note>
            Frankfurtresolutionen togs i form av sammanslutningen Cities
            Against Drugs. Den svenska riksdagen har uttalat att målet för
            den svenska narkotikapolitiken är att skapa ett narkotikafritt
            samhälle.
          </note>
          <note>
            Sverige har svårt att ensamt göra motstånd mot en legalisering
            av narkotika. Narkotikaproblemet är globalt, och ett samarbete
            är därför nödvändigt. Inget parlament har tagit ställning för
            en legalisering av narkotika. Ett medlemskap i EU skulle ge Sverige
            en möjlighet att ta initiativ och driva motaktioner mot legaliseringstendenserna.
            Det skulle kännas riktigt med tanke på att det var här som initiativet
            till Cities
          </note>
          <note>
            Against Drugs togs.
          </note>
          <note>
            Ett medlemskap i EU kräver dock att Sverige tydligare och mer
            distinkt redogör för sina ställningstaganden i narkotikapolitiken,
            framför allt när det gäller de narkotikaliberala strömningarna.
          </note>
          <note>
            En del i arbetet med att förhindra att liberaliseringstendensen
            sprider sig är att inse vikten av fortsatt gränsanknuten kontroll.
            Artiklarna 36 och
          </note>
          <note>
            223 i Romfördraget anger att det finns samhällsintressen som
            kan legitimera hinder för den fria rörligheten över de inre gränser,
            t.ex. hänsyn till allmän ordning, allmän säkerhet och allmän hälsa.
          </note>
          <note>
            Vi har genom en nationell lagstiftning möjlighet att behålla
            eller införa restriktioner och kontrollmöjligheter. Gränsanknuten
            kontroll av narkotika behöver därför inte vara förbjuden.
          </note>
          <note>
            Den nyligen presenterade Gränskontrollutredning,
          </note>
          <note>
            SOU 1994:131, föreslår en lång rad kompensatoriska åtgärder för
            att förhindra att narkotika kommer in i
          </note>
          <note>
            Sverige. På lång sikt är de kompensatoriska åtgärderna för förhindrande
            av internationell brottslighet det enda tänkbara. Med kompensatoriska
            åtgärder avses bättre samarbete mellan polis, tull och andra myndigheter
            både i Sverige och i andra länder.
          </note>
          <note>
            Dit hör också utnyttjandet av gemensamma informationssystem och
            den utveckling av arbetsmetodik som sker här i Sverige, men som
            kanske har hunnit längre i andra länder.
          </note>
          <note>
            Det råder dock tveksamhet om de kompensatoriska åtgärderna når
            sin fulla effekt direkt efter ikraftträdandet. Möjlighet till
            bibehållande av de kontrollbefogenheter tullen har i dag ses därför
            som en realistisk lösning, åtminstone under en övergångsperiod.
            En gradvis avveckling av tullens nuvarande kontrollmöjligheter
            till förmån för de kompensatoriska åtgärderna skulle därmed kunna
            bli en effektiv lösning. Ett mycket klart uttalande om att
          </note>
          <note>
            Sverige inte kommer att acceptera en direkt övergång till de
            kompensatoriska åtgärderna är därför nödvändigt.
          </note>
          <note type="speaker">
            Anf. 79 HÅKAN HOLMBERG (fp):
          </note>
          <note>
            Herr talman! Utländska journalister har ibland påtalat något
            som de tolkar som brist på europeiskt engagemang i Sverige. Jag
            tror att den tolkningen i grunden ändå är fel.
          </note>
          <note>
            För bara tre år sedan samlades varje måndag, vecka efter vecka,
            tiotusentals människor på mer än
          </note>
          <note>
            30 platser runt om i Sverige för att markera sin solidaritet
            med våra baltiska grannfolks kamp för nationellt oberoende och
            demokrati. De människor som samlades då visade en vilja till gemenskap
            över gränserna och en vilja att ta gemensamt ansvar för
          </note>
          <note>
            Europas framtid.
          </note>
          <note>
            De baltiska ländernas öde under 1900-talet visar vad som lätt
            kan hända när stormakter släpps fria.
          </note>
          <note>
            Europatankens mål är att en gång för alla göra slut på den form
            av gammaldags maktpolitik där stora och mäktiga länder beter sig
            ungefär som de har lust till mot små grannar och ersätta detta
            med fredligt samarbete i former som garanterar också de små nationernas
            rätt.
          </note>
          <note>
            Dess värre är det just denna tanke som världssamfundet - inte
            EU så mycket som FN, som skulle kunna göra något - så skändligt
            just nu åter ignorerar i Bosnien. Men det betyder inte att tanken
            är felaktig eller mogen för avskrivning. Tvärtom är det kanske
            avgörande för hur det skall gå under fortsättningen av 90-talet
            och därefter i vår världsdel att denna grundläggande tanke åter
            blir en drivande och ledande kraft i det politiska arbetet i alla
            europeiska länder.
          </note>
          <note>
            Vad vi gör i Sverige i EU-frågan kan betyda hela skillnaden mellan
            framgång och misslyckande för våra baltiska grannar. De är beroende
            av att deras närmaste grannländer, de länder de har närmast kulturella
            och politiska band med, deltar i det europeiska samarbetet. Ett
            nej i Sverige till EU vore ett svek mot balterna.
          </note>
          <note>
            När Spanien, Portugal och Grekland under 70-talet befriade sig
            från högerdiktaturer såg man EU-
          </note>
          <note>
            medlemskapet som en livförsäkring för den nya demokratin. Likadant
            är det i dag. Av de gamla kommunistländerna har redan Ungern och
            Polen sökt medlemskap. För många länder är Europarådet första
            stationen på den här vägen. Det är mycket glädjande att situationen
            tycks ha lösts just där under hösten vad gäller Lettlands medlemskap.
          </note>
          <note>
            För balterna handlar det europeiska samarbetet i stort om miljö,
            kultur och ekonomi, men också om grundläggande frågor som gäller
            politisk hemvist och säkerhet och därmed ytterst om att också
            integrera
          </note>
          <note>
            Ryssland i ett större mönster av europeiskt samarbete.
          </note>
          <note>
            Balterna är med all rätt kritiska mot de drag av protektionism
            som finns i EU:s handelspolitik. Men det är ändå en anmärkningsvärd
            framgång att Sveriges frihandelsavtal med de baltiska länderna
            nu har lett till att också EU kommer att sluta motsvarande avtal
            och ställer Europaavtal som syftar till fullt medlemskap också
            för de baltiska länderna i framtiden i utsikt.
          </note>
          <note>
            Om det skall lyckas för de baltiska länderna att fullt ut återvända
            till Europa behöver de vänner i unionen. Det finns, det kan jag
            vittna om från egna dystra erfarenheter, alltjämt europeiska politiker
            som envisas med att inte förstå vad som har hänt de senaste åren.
            De betraktar Baltikum som ett slags ryskt intresseområde. Sveriges
            och Nordens röster behövs i Europasamarbetet som en nödvändig
            motvikt mot den typen av personer som ännu inte har lärt sig läxan.
          </note>
          <note>
            Johan Lönnroth talade i början av denna debatt om sin tids kommunistiska
            generation. Han tyckte att det mesta som han och andra hade stått
            för på den tiden var bra med svärmeriet för kommunistiska diktaturer
            i öst som beklagligt undantag. Det lät nästan som om allt detta
            låg oändligt långt tillbaka i tiden.
          </note>
          <note>
            Johan Lönnroth har nog ändå rätt i att synen på
          </note>
          <note>
            EU i mycket betingas av en mer övergripande världsbild. För den
            liberala generation som jag tillhör, och för både yngre och äldre
            liberaler, har en trovärdig internationell solidaritet alltid
            förutsatt konsekvens och stöd för kämpande demokrater var de än
            har verkat. På vår karta har Gdansk och Riga varit lika viktiga
            som Madrid och Barcelona. Havanna lika viktigt som Buenos Aires.
            Manila och Söul lika viktiga som Peking och Pyongyang.
          </note>
          <note>
            Jag har intrycket att en del, inte allt men en del, av motståndet
            mot EU här och var på nej-sidan betingas av en kvarvarande ovilja
            mot de europeiska demokratier som man tidigare sett som sina ideologiska
            motståndare. För mig och andra på jasidan är perspektivet helt
            naturligt ett annat. Vi upplever i dag den tredje stora demokratiseringsvågen
            i Europa under 1900-talet.
          </note>
          <note>
            Den första vågen kom efter första världskrigets slut med de reaktionära
            kejsardömenas sammanbrott och upprättandet av nya demokratier.
            Detta misslyckades och snart hade vi fascism och nazism.
          </note>
          <note>
            Den första vågen kom efter första världskrigets slut med de reaktionära
            kejsardömenas sammanbrott och upprättandet av nya demokratier.
            De misslyckades. Snart hade vi fascism och nazism.
          </note>
          <note>
            Den andra vågen kom efter andra världskrigets slut. Också den
            gången slutade det med tragedi, och med sovjetisk ockupation av
            halva vår kontinent.
          </note>
          <note>
            Europatanken är den stora skillnaden mellan världen i dag och
            världen under mellankrigstiden.
          </note>
          <note>
            Europatanken är vårt instrument, och den europeiska unionen dess
            uttryck, för att denna gång trygga demokratins landvinningar.
          </note>
          <note>
            Herr talman! Det vore en nationell vanära om
          </note>
          <note>
            Sverige skulle dra sig undan denna historiska uppgift.
          </note>
          <note type="speaker">
            Anf. 80 TONE TINGSGÅRD (s):
          </note>
          <note>
            Herr talman! Innan jag blev invald i Sveriges riksdag och fick
            ta säte i kammaren tillbringade jag min yrkesverksamma tid på
            slaviska institutionen vid
          </note>
          <note>
            Uppsala universitet. Det är en institution där man undervisar
            i många av de språk som talas i Östeuropa.
          </note>
          <note>
            Det har betytt många kontakter med Östeuropa och en del kunskap
            om de länderna. Det är därför som jag vill göra en liten variation
            på Håkan Holmbergs tema och ta upp några frågor av politisk-moralisk
            natur som rör Sveriges förhållande till EU och Östeuropa.
          </note>
          <note>
            För det första: Att vi i dag över huvud taget diskuterar ett
            eventuellt medlemskap beror dels på utvecklingen inom EG/EU mot
            en större öppenhet när det gäller antalet medlemsländer och nya
            politikområden, dels på att Sveriges regering, just på grund av
            denna öppenhet, kunnat och velat pröva villkoren för ett medlemskap
            och lämnat in en medlemsansökan. Det har först lett till ett EES-avtal,
            som få ifrågasätter värdet av, och sedan till ett medlemskapsavtal
            som till EES-avtalets fördelar lägger det ansvar - dvs. rättigheter
            och skyldigheter -
          </note>
          <note>
            som ett medlemskap innebär.
          </note>
          <note>
            Medlemskapet betyder att vi får alla EES-avtalets fördelar och
            får vara med och påverka utvecklingen mot att vi betalar medlemsavgiften
            och finner oss i den ordning som råder vid inträdet.
          </note>
          <note>
            Om vi säger nej, vad ger vi då för signaler till de länder som
            står i nästa ansökarled? Förmodligen följande: Vi tycker inte
            att EU:s nya öppenhet är något att slå vakt om. Vi i Sverige samarbetar
            med andra bara på våra villkor, och vi tror inte på ett litet
            lands förmåga att påverka. Det är något att tänka på när vi skall
            tala med Polen, Ungern, Tjeckien,
          </note>
          <note>
            Estland, Lettland och Litauen.
          </note>
          <note>
            För det andra: EU ställer krav på medlemsländerna. De skall vara
            demokratiska och ha en fungerande fri ekonomi. Att hålla på de
            kraven är kanske det viktigaste stödet vi kan ge demokrati- och
            reformförkämparna i Östeuropa. Borde inte ett land som vårt vara
            berett att offra något för att kunna ge det stödet?
          </note>
          <note>
            För det tredje: Vi och många med oss anser att EU
          </note>
          <note>
            borde utökas till att omfatta fler länder. Skälet är inte minst
            att många länder vill bli medlemmar. Vi vill stödja dem i den
            strävan. Är det någon som tror att vi ger det stödet bättre om
            vi stannar utanför? Eller tror kanske någon rent av att ett ensamt
            Sverige kan uppfattas som ett bättre alternativ?
          </note>
          <note>
            För det fjärde: På väg till medlemskap behöver de östeuropeiska
            länderna ta steg i form av handelsavtal och biståndsavtal. Det
            är viktigt att de avtalen leder åt rätt håll. Då behövs de nordiska
            länderna i EU för balansens skull. Om vi vill att öppenheten inom
            EU i dag skall växa i morgon måste vi vara med och ta ansvar för
            den utvecklingen.
          </note>
          <note>
            Fru talman! Om vi tror på politikens möjligheter att ersätta
            det snäva egenintresset av egna fördelar med allas intresse av
            att leva i en värld av gemenskap och samarbete har vi nu en unik
            chans genom att säga ja till medlemskap. Vi har en moralisk skyldighet
            gentemot Östeuropa. Inte minst Vänsterpartiet har historiskt samlat
            på sig en del skuld att betala.
          </note>
          <note type="speaker">
            Anf. 81 Förste vice talman ANDERS BJÖRCK (m):
          </note>
          <note>
            Fru talman! Det enda vi vet om framtiden är att vi ingenting
            vet. Det är just nu populärt att inteckna framtiden, inte minst
            på säkerhets- och försvarspolitikens område.
          </note>
          <note>
            Det är just nu populärt att tala om att vi lever i en stabil
            avspänning som kan förväntas räcka under decennier framåt. Utgående
            från detta är det många som drar slutsatsen att vi kan göra t.o.m.
            dramatiska förändringar i den svenska försvars- och säkerhetspolitiken.
          </note>
          <note>
            Fru talman! Jag vill varna för detta. Vi har gjort det många
            gånger förut. År 1925 var inte den enda gången. Sverige nedrustade
            på ett sätt som vi bara några år senare fick ångra när nazism
            och fascism hotade oss och även de facto ockuperade våra grannländer.
          </note>
          <note>
            Hade någon år 1925 i den tidens riksdag sagt att det mest allvarliga
            hotet mot Sverige bara 15 år senare skulle vara en tysk invasion
            från Norge hade nog vederbörande i bästa fall skrattats ut, och
            i sämsta fall förts till något lämpligt mentalsjukhus. Tyskland
            var då den stora förloraren i första världskriget, avrustat och
            isolerat, och Norge ett fredligt grannland.
          </note>
          <note>
            Men femton år senare var det precis detta som hände.
          </note>
          <note>
            De vapensystem som vi nu köper skall verka långt in på 2000-talet.
            Det sista flygplanet i delserie II av
          </note>
          <note>
            Gripen som vi beställde år 1992, plan 140, skall levereras år
            2001, och det skall vara i tjänst åtminstone till år 2025.
          </note>
          <note>
            Om det är någon i denna kammare som kan ställa sig upp och tala
            om hur Sveriges säkerhetspolitiska läge kommer att se ut år 2025
            må väl vederbörande göra det, men kan icke bli särskilt mycket
            tagen på allvar.
          </note>
          <note>
            Så är det med system efter system, och även med de människor
            vi utbildar. Det är det ansvar som vi tar nu som är avgörande
            för hur vi skall kunna klara oss i en situation som kan vara dramatiskt
            annorlunda om
          </note>
          <note>
            5,10 eller 15 år.
          </note>
          <note>
            Valrörelsen kom bland många andra ting att handla om besparingar
            inom försvaret. Det intressanta med den debatten är att diskussionen
            i huvudsak fördes utifrån det statsfinansiella läge som vi för
            närvarande har, och det är naturligtvis bekymmersamt.
          </note>
          <note>
            Det är litet grand att resonera som att man inte skall försäkra
            sitt hus eftersom man just nu har litet dålig ekonomi och därför
            inte råd att betala försäkringspremien. Om man är ansvarskännande
            underlåter man inte att betala sin försäkringspremie bara därför
            att det inte har brunnit i huset under de senaste åren.
          </note>
          <note>
            Jag vill alltså bestämt varna för att man nu intecknar framtiden.
            Vi har tidigare fått ångra det gång på gång.
          </note>
          <note>
            Jag tycker att det är viktigt att 1992 års försvarsbeslut fullföljs.
            Ett nytt försvarsbeslut -
          </note>
          <note>
            oavsett om det fattas 1997, som det skall göras enligt planerna,
            eller 1996, som har aviserats av den nye försvarsministern - måste
            naturligtvis beredas ordentligt.
          </note>
          <note>
            Vi kräver från Moderata samlingspartiets sida att beredningen
            av ett så viktigt försvarsbeslut sker i vederbörlig ordning, dvs.
            genom tillsättandet av en parlamentarisk försvarskommitté.
          </note>
          <note>
            Det kan inte accepteras att ett så stort och viktigt försvarsbeslut
            bereds bara genom kontakter mellan olika partier var för sig.
          </note>
          <note>
            Fru talman! Jag hoppas alltså att den nye försvarsministern kallar
            till en ny försvarskommitté.
          </note>
          <note>
            Vi var i den föregående regeringen beredda att göra detta och
            aviserade att det skulle ske under hösten efter valet. Det är
            viktigt att det här beredningsarbetet kommer i gång snabbt.
          </note>
          <note type="speaker">
            Anf. 82 HANS STENBERG (s):
          </note>
          <note>
            Fru talman! Jag vill ta upp den betydelse som utfallet av folkomröstningen
            kommer att få för skogsindustrin och för mitt hemlän Västernorrland,
            där skogsindustrin spelar en livsavgörande roll.
          </note>
          <note>
            Västernorrland är ett utpräglat industrilän. Bl.a.
          </note>
          <note>
            finns stora delar av den för vårt land så viktiga skogsindustrin
            koncentrerad till länet. Där finns också en rad exporterande verkstadsföretag
            och dessutom ett av Europas största aluminiumsmältverk. Gemensamt
            för de här industrierna är att de har en mycket liten hemmamarknad
            och är helt beroende av att kunna exportera sina produkter till
            Västeuropa för att kunna leva vidare. En annan sak som är gemensam
            för de här företagen är att de alla har multinationella koncerner
            som dominerande ägare.
          </note>
          <note>
            Det här sammantaget gör att utfallet i folkomröstningen kommer
            att slå igenom tydligare och snabbare i Västernorrland än i de
            flesta andra delarna av Sverige.
          </note>
          <note>
            Den tekniska utvecklingen inom pappers- och massaindustrin går
            i ett rasande tempo. För dem som skall kunna hänga med i konkurrensen
            krävs det ständigt nya investeringar, som dessutom är mycket kostnadskrävande.
            Om företagen skall våga göra de stora investeringar som är nödvändiga
            krävs det självfallet både en god lönsamhet och en trygghet för
            framtiden.
          </note>
          <note>
            Om Sverige nu skulle välja att isolera sig mot vår omvärld och
            säga nej till EU finns det en uppenbar risk för att den långsiktiga
            konkurrenssituationen för den svenska skogsindustrin kommer att
            försämras allvarligt.
          </note>
          <note>
            Eftersom världen ständigt förändras vet vi att EU
          </note>
          <note>
            och dess regelverk också kommer att förändras i framtiden. Områden
            där det är särskilt lätt att förutse en ganska snabb utveckling
            inom EU är miljö- och kommunikationsområdena.
          </note>
          <note>
            De förändringarna kommer att innebära både hot och möjligheter
            för Sverige. Därför är det nödvändigt för oss att kunna vara med
            och påverka de förändringar som kommer att ske inom EU:s ram.
            Om vi inte kan vara med och påverka finns det en uppenbar risk
            för att de multinationella koncerner som äger våra pappers- och
            massafabriker kommer att välja att lägga sina investeringar i
            andra länder.
          </note>
          <note>
            Om vi nu säger nej till EU och förlitar oss på
          </note>
          <note>
            EES-avtalet kommer vi långsiktigt att få stora svårigheter. Med
            våra viktigaste konkurrentländer som medlemmar i EU är det ganska
            lätt att förutse att de återkommande förhandlingarna om att anpassa
          </note>
          <note>
            EES-avtalet till de förändringar som ständigt sker inom EU kommer
            att bli betydligt svårare att klara av i framtiden än de varit
            hittills. Förhandlingarna kommer naturligtvis inte att underlättas
            av att EFTA-
          </note>
          <note>
            sidan försvagats kraftigt, genom Österrikes och
          </note>
          <note>
            Finlands övergång till EU-sidan.
          </note>
          <note>
            Det kommer ständigt att finnas en osäkerhet om hur vi skall kunna
            klara förhandlingarna om exempelvis timmerbilarnas längd och kraven
            på inblandning av returpapper vid all papperstillverkning. De
            krav på de här områdena som ofta förs fram av olika grupperingar
            inom EU kan mycket väl försvaras av miljöskäl, men det är inte
            helt självklart att de lösningar som är bäst och miljövänligast
            i Europas mest befolkningstäta områden är de bästa för miljön
            i det glesbefolkade
          </note>
          <note>
            Sverige.
          </note>
          <note>
            Det säger sig självt att vi lättare kan förklara vårt behov av
            särskilda lösningar om vi är inne i gemenskapen än om vi som en
            utomstående, mycket liten part skall förhandla med den stora organisation
            som EU är. Det är dessutom en organisation där vissa medlemsländer
            helt naturligt kommer att sträva efter att i första hand skydda
            sin egen skogsindustri och därför kan komma att ta lätt på de
            argument som
          </note>
          <note>
            Sverige för fram.
          </note>
          <note>
            Om exportindustrin i Västernorrland, med de extremt långa transportavstånden,
            skall kunna hävda sig i konkurrensen in på 2000-talet krävs det
            självfallet mycket goda kommunikationer. Därför är det också på
            det området nödvändigt att vi får vara med och inifrån påverka
            uppbyggnaden av Europas framtida transportnät, så att vi får ett
            transportsystem som passar vår industri.
          </note>
          <note>
            Fru talman! Avslutningsvis vill jag bara säga att ryggraden i
            Sveriges ekonomi är skogsindustrin.
          </note>
          <note>
            Sverige står och faller med den. För att ge de bästa förutsättningarna
            för en fortsatt bra utveckling av den svenska skogsindustrin är
            medlemskap i Europeiska unionen nödvändigt. Bl.a. därför bör Sverige
            bli medlem i EU.
          </note>
          <note type="speaker">
            Anf. 83 RONNY OLANDER (s):
          </note>
          <note>
            Fru talman! Ett av de viktigaste beslut Sverige som nation står
            inför är folkomröstningen den 13
          </note>
          <note>
            november i år. I den allmänna debatten har EU-frågan blivit alltför
            litet belyst utifrån fackligt perspektiv.
          </note>
          <note>
            Utan att göra mig till tolk eller talesman för någon facklig
            organisation tycker jag ändå att det känns ytterst angeläget att
            framföra följande.
          </note>
          <note>
            Jag refererar till det jag uppfattat som de fackliga kraven,
            sett utifrån ett LO-perspektiv samt byggfackens Europagrupp, vilka
            är ställda i samband med inlämnandet av ansökan om medlemskap
            i
          </note>
          <note>
            Europeiska unionen.
          </note>
          <note>
            På medlemskapsförhandlingarna ställdes krav om demokrati och
            inflytande, om den ekonomiska och monetära unionen, om regionalpolitiken,
            om arbetsmiljön samt om den svenska arbetsrättsliga traditionen.
          </note>
          <note>
            När nu förhandlingsresultatet analyserats kan man konstatera
            att dessa fackliga krav är uppfyllda.
          </note>
          <note>
            Slutsatsen av analysen är, att utifrån löntagarsynpunkt är ett
            medlemskap att föredra framför EES-
          </note>
          <note>
            alternativet.
          </note>
          <note>
            Jag är mycket medveten om att den enskilde medborgaren kan väga
            in andra faktorer i sitt personliga ställningstagande - det är
            ju därför vi genomför folkomröstningen, vars utslag vi riksdagsledamöter
            senare i kammaren skall rätta oss efter.
          </note>
          <note>
            EU är långtifrån svaret på alla fackliga strävanden på samhällsutvecklingens
            olika områden. Det är självfallet så, att vid ett svenskt medlemskap
            i EU
          </note>
          <note>
            kommer tyngdpunkten i det fackliga arbetet att finnas kvar i
            Sverige som hittills i dag.
          </note>
          <note>
            Det framställs ibland som om alternativet till medlemskap är
            den traditionella svenska folkhemsmodellen av gammalt märke. Så
            är det givetvis inte.
          </note>
          <note>
            Internationaliseringen av kapitalmarknaden är i dag så långt
            gången att politikerna har blivit kringskurna i en rad frågor.
            Vi behöver bara påminna om marknadsreaktionerna på de senaste
            årens krispaket och regeringsbeslut - eller för den delen
          </note>
          <note>
            "icke-beslut" - under den borgerliga mandatperioden för att inse
            vidden av dessa förändrade förutsättningar.
          </note>
          <note>
            Det innebär inte att vi skall ge upp inför marknaden - tvärtom.
            Från min utgångspunkt är medlemskapet en grund för en offensiv
            europeisk politik. Bara genom europeiskt agerande kan vi skapa
            politiska motvikter till den rörlighet som marknaden redan själv
            skaffat sig.
          </note>
          <note>
            Genom att återvinna politisk makt från marknaden till den demokratiska
            arenan kommer vårt självbestämmande att öka och samtidigt vårt
            medbestämmande i Europa.
          </note>
          <note>
            Självfallet innebär EU-medlemskapet både plus och minus. Verkligheten
            är nu en gång inte svartvit, men det finns flera viktiga skäl
            för ett medlemskap.
          </note>
          <note>
            För det första: De krav som ställdes på förhandlingsresultatet
            är uppfyllda.
          </note>
          <note>
            För det andra - och det gäller investeringar och tillväxt: All
            tidigare erfarenhet och alla undersökningar talar för att beslutet
            i medlemskapsfrågan kommer att påverka investeringsklimatet i
            Sverige. Ett nej skulle kunna få allvarliga konsekvenser för flödet
            till och från landet, som i sin tur får effekter på offentliga
            finanser och räntor, vilket påverkar investeringarna negativt.
            Det är viktigt att komma ihåg att en minimal skillnad i tillväxt
            kan ge mycket stora budgetkonsekvenser.
          </note>
          <note>
            För det tredje - och det gäller demokrati och inflytande: EES-avtalet
            ger tillgång till den inre marknaden och de s.k. fyra friheterna.
            Men EES-
          </note>
          <note>
            avtalet är inte statiskt. Ju färre EFTA-länder som ingår, desto
            sämre kan villkoren förväntas bli.
          </note>
          <note>
            Dessutom innebär EES i sig en bindning. Vi tvingas i praktiken
            anpassa oss till EU-beslut utan att få vara med i beslutsprocessen.
            Varför skall vi då avstå från ett politiskt deltagande?
          </note>
          <note>
            Sverige skulle tillsammans med övriga nordiska länder kunna bilda
            ett tungt beslutsblock inom EU.
          </note>
          <note>
            Det finns i dag ett europeiskt intresse för svenska traditionella
            lösningar på aktuella samhällsproblem som t.ex. sysselsättningen
            och den sociala tryggheten.
          </note>
          <note>
            Det är väsentligt att hålla i minnet att alternativet till ett
            svenskt medlemskap inte är trygghet och idyll eller frånvaron
            av nedskärningar och besparingar.
          </note>
          <note>
            Alternativet kan dess värre bli motsatsen. För att kompensera
            marknadens reaktioner på ett nej framtvingas kanske en brutal
            nedskärningspolitik.
          </note>
          <note>
            Pressen på den offentliga sektorn kan förväntas bli större, inte
            mindre. Med sämre förutsättningar ökar också pressen på löner
            och kollektivavtal. Detta får nog räknas som realiteter och inte
            skrämskott, som en del nej-sägare vill låta påskina.
          </note>
          <note>
            Därför, fru talman, kommer jag att rösta för ett svenskt medlemskap
            i EU den 13 november - för jobben, freden, tryggheten, välfärden
            och miljön, och för att positivt få vara med och forma framtiden
            i
          </note>
          <note>
            Europa med de positiva och de goda krafterna. Tack för ordet.
          </note>
          <note type="speaker">
            Anf. 84 LENNART DALÉUS (c):
          </note>
          <note>
            Fru talman! En av de viktigaste frågorna i vår samhällsutveckling
            gäller hur vi skall hantera de stora miljöproblemen. Den fråga
            man ställer sig är vilka möjligheter som Sverige och svenskarna
            har att påverka miljöpolitiken på svensk, europeisk och global
            nivå. Man frågar sig om den bästa lösningen är att Sverige blir
            ett mönsterland på egen hand, eller om det inte är bättre att
            söka starka internationella samarbetsformer för att komma någon
            vart med miljöfrågorna. Man frågar sig om inte EU är ett alternativ
            som skapar möjligheter att komma till rätta med just de stora
            miljöfrågorna.
          </note>
          <note>
            Man kan då konstatera, fru talman, att EU:s miljöarbete har haft
            ett väldigt högt tempo de senaste åren. Ministerrådet har beslutat
            om skärpta avgaskrav på bilar, vi har fått klassificering och
            märkning av kemikalier, vi har fått kommunal avloppsrening, naturskydd,
            kvävetillförsel till jordbrukskmark, genteknik, miljömärkning,
            miljörevision - allt detta är frågor som har dykt upp och tagits
            på allvar i EU:s miljöarbete. Och mer är på väg.
          </note>
          <note>
            Man kan säga att EU-reglerna omfattar en allt större del av miljöpolitiken,
            och det viktiga är att detta nu sker med medlemsländernas goda
            minne, eftersom det är regeringarna i ministerrådet som beslutar
            om vilka EU-regler som skall finnas - inte kommissionen.
          </note>
          <note>
            Samtidigt måste det sägas att allt inte är EU:s ansvar. Miljöarbetet
            i EU styrs väldigt mycket av närhetsprincipen, som innebär att
            EU inför regler bara om det inte räcker med de nationella åtgärderna.
          </note>
          <note>
            När man har sagt detta måste man också konstatera att det finns
            en rad områden där EU:s miljöpolitik måste skärpas.
          </note>
          <note>
            För det första gäller det försurningen. Den är mycket speciell,
            inte minst för svenska förhållanden.
          </note>
          <note>
            De gemensamma kraven måste skärpas. Utsläppen av försurande ämnen
            måste minska drastiskt, till en nivå som är anpassad till vad
            naturen tål. Uppenbarligen måste direktivet om stora förbränningsanläggningar
            anpassas till den här målsättningen.
          </note>
          <note>
            För det andra måste kretsloppstänkandet få ett genomslag i hela
            Europa. EU:s arbete måste präglas mer av det här synsättet. Producentansvaret
            måste utvidgas till att gälla allt fler produkter.
          </note>
          <note>
            För det tredje gäller det miljöskatter.
          </note>
          <note>
            Användningen av ekonomiska styrmedel på miljöområdet blir verkningsfull
            bara om åtgärderna genomförs på internationell nivå. EU måste
            bli pådrivande för att åstadkomma ett brett genomförande av sådana
            styrmedel.
          </note>
          <note>
            För det fjärde gäller det kemikaliearbetet. Arbetet på att förhindra
            användning och spridning av farliga kemikalier måste få en tydligare
            internationell inriktning. Här måste Sverige också vara fortsatt
            pådrivande.
          </note>
          <note>
            För det femte gäller det miljö och handel.
          </note>
          <note>
            Miljöhänsynen måste in allt tydligare i handelspolitiken.
          </note>
          <note>
            Man kan ytterligare nämna transporter och miljö.
          </note>
          <note>
            När den inre marknaden genomförs kan man lätt se att transportvolymen
            ökar. Åtgärder måste alltså vidtas.
          </note>
          <note>
            Den sista punkt man bör nämna är att EU och
          </note>
          <note>
            Sverige självklart måste verka för att EU-stödet till miljöinsatser
            i Baltikum, Central- och Östeuropa förstärks.
          </note>
          <note>
            När jag nu har sagt det här vill jag återvända till frågan om
            det är i EU som det svenska arbetet skall bedrivas. Jag menar
            att det är lättare att driva en miljöpolitik med höga ambitioner
            inom EU än att göra det utanför. Det är uppenbart att det som
            kan tyckas attraktivt som ett nationellt självbestämmande eller
            - om man så vill - nationell handlingsfrihet är ett mynt med två
            sidor. Har vi rätten att göra vad vi vill så har andra rätten
            att låta bli att göra det vi vill att de skall göra. Man kan sammanfatta
            detta så, att nationell handlingsfrihet knappast är lösningen
            på de stora gränsöverskridande miljöproblemen.
          </note>
          <note>
            Fru talman! Det är uppenbart att vi alltmer måste föra in just
            miljöfrågorna i diskussionen kring EU och visa att de är en stark
            drivkraft för många människor att vilja ha ett svenskt medlemskap.
            Det är i själva verket viktigt att föra fram miljöargumenten minst
            lika starkt som de ekonomiska och andra argument som framförts
            just i EU-debatten.
          </note>
          <note>
            Det är därför, fru talman, som man blir litet undrande över den
            nuvarande regeringens plötsliga agerande när det gäller EU-frågan
            och miljön. När man läser den motion som socialdemokraterna nyligen
            lade fram för att komma till rätta med den gamla regeringens miljöambitioner
            och EU-
          </note>
          <note>
            ambitioner känner man sig litet osäker på vad det är socialdemokraterna
            egentligen vill - i grunden säger man bara att man är skeptisk.
            Det är ett nytt ord i den politiska vokabulären. Innebörden av
            begreppet skeptisk klargörs inte riktigt när man säger sig vara
            skeptisk till den borgerliga regeringens EU-politik.
          </note>
          <note>
            Man talar bara i dunkla ordalag om vad det är man vill ändra
            på.
          </note>
          <note>
            Vad jag framför allt undrar över - det vill jag gärna skicka
            med till miljöministern efter diskussionen här i dag: Tror man
            från regeringens sida att det är klokt att t.ex. dra tillbaka
            en miljöbalk som skulle kunna utgöra en god grund för ett svenskt
            agerande på miljöområdet? Tror man från regeringens sida att det
            är klokt att avstå från att införa en stark miljöombudsman? Tror
            man att det är ett bra sätt att äntra miljödebatten i Europa,
            ett bra sätt att gå in med en svensk miljöprofil i det europeiska
            arbetet?
          </note>
          <note>
            I sammanfattning tror jag att miljöfrågorna talar för medlemskapet,
            men jag tycker inte att det socialdemokratiska agerandet de senaste
            dagarna har gjort den saken lättare.
          </note>
          <note type="speaker">
            Anf. 85 EVA ERIKSSON (fp):
          </note>
          <note>
            Fru talman! Det pågår i Sverige i dag ett intensivt och engagerat
            miljöarbete i de flesta kommuner.
          </note>
          <note>
            Enskilda individer deltar aktivt som miljöarbetare i vardagen.
            Det är en folkrörelse som växer sig allt starkare. Barn och ungdomar
            går i spetsen. För oss liberaler är det en stor glädje att enskilda
            individers delaktighet ökar i en så viktig fråga som miljöfrågan.
          </note>
          <note>
            I Europa ser man samma tendenser -
          </note>
          <note>
            miljöopinionen växer sig allt starkare. Det skapas nya arenor
            mellan kommuner i Europa och kommuner i
          </note>
          <note>
            Sverige. Nätverken sluts till en gemenskap.
          </note>
          <note>
            Medvetenheten om att vi tillsammans skall lösa miljöfrågorna
            blir större och större.
          </note>
          <note>
            Det finns emellertid frågor som är internationella och som behöver
            en annan arena än den lokala eller nationella.
          </note>
          <note>
            Som miljöengagerad liberal kvinna tycker jag att det är oerhört
            glädjande att miljöfrågorna kommit i
          </note>
          <note>
            EU-debattens centrum. Den starka miljöopinionen medförde flera
            viktiga saker för förhandlingsresultatet.
          </note>
          <note>
            För det första bidrog den till att Sverige redan från början
            hade oerhört ambitiösa utgångspunkter i förhandlingarna. På så
            sätt kunde vi prestera ett resultat som jag tycker vi har anledning
            att vara mycket nöjda med.
          </note>
          <note>
            Vår utgångspunkt var att inte behöva sänka våra miljökrav. Resultatet
            blev att EU för första gången i historien lovat att höja sina
            krav till ett ansökarlands, efter en fyraårig övergångsperiod.
            Sverige tvingas i sin tur att höja kraven på flera produkter där
            EU i dag är tuffare. Miljökonsekvensbeskrivningar måste bli vanligare,
            gentekniken skall regleras och farligt avfall skall hanteras striktare.
          </note>
          <note>
            För det andra ledde den starka miljöopinionen till att det är
            höga förväntningar på de partier och de politiker som säger ja
            till EU. Om det går bra den 13
          </note>
          <note>
            november måste vi utnyttja alla de möjligheter till samverkan
            och inflytande som medlemskapet ger i miljöns tjänst. Vi folkpartister
            är beredda att ta vara på den möjligheten. Men hur är det med
            Miljöpartiet och Vänsterpartiet? Hur kommer ni att göra efter
            ett ja i valet till EU? Kommer ni att bli de miljökämpar som ni
            utger er för att vara i dag? Hur kommer ni att agera i vårt parlament
            där ni är valda?
          </note>
          <note>
            Det främsta miljöargumentet för EU är just delaktigheten och
            inflytandet över besluten på den europeiska nivån. För att vara
            trovärdiga måste de gröna frågorna slå igenom på alla nivåer.
            Det handlar om hur vi tillsammans skall lösa gemensamma problem,
            inte bara i EU utan i våra kommuner, i
          </note>
          <note>
            Sverige och i hela världen. Det finns ingen motsatsställning
            mellan att bedriva lokala, globala och regionala frågor. Ibland
            ger nej-sidan uttryck för den synen.
          </note>
          <note>
            Ibland säger nej-sidan att Sverige är ett alldeles för litet
            land för att någon skulle lyssna på oss. Man säger också att landet
            är för litet för att kunna påverka.
          </note>
          <note>
            På samma gång hävdar man på fullt allvar att
          </note>
          <note>
            Sverige skall stå utanför för att på så vis vara ett självständigt
            föregångsland som alla skall snegla på.
          </note>
          <note>
            Självmotsägelsen är fulländad!
          </note>
          <note>
            Tittar man på EU:s miljöarbete kan man bara konstatera en enda
            sak, nämligen att två av de minsta länderna varit de "största"
            miljöländerna. Jag tänker på Danmark och Holland. Återigen så
            handlar inte politik om att vara störst och starkast, utan det
            handlar om kunskap, initiativkraft, uppföljning och envishet.
          </note>
          <note>
            Det var Danmark som med sina tre röster i ministerrådet fick
            igenom miljöfarlighetsmärkningen av kemikalier 1992. Det var Holland
            med fem röster i ministerrådet som var arkitekten bakom det nya
            femte miljöhandlingsprogrammet. Det var en holländare som skrev
            förslaget med Hollands nationella miljöplan som förebild. Här
            kan man verkligen tala om ett föregångsland. Låt nu Sverige bli
            föregångsland och vara med i gemenskapen.
          </note>
          <note>
            Varför skulle miljön bli bättre och varför skulle vi ha större
            möjligheter att ta itu med miljöhoten om
          </note>
          <note>
            Sverige stannar utanför? Faktum är att tillståndet för miljön
            i Sverige sedan länge avgörs av beslut som fattas i andra länder
            långt ifrån oss utan att vi själva kan påverka besluten.
          </note>
          <note>
            Verkligheten talar för sig själv. Vi kan inte, hur gärna vi än
            skulle vilja, lösa ens våra egna miljöproblem på egen hand. Slutsatsen
            är enkel och självklar: Gemensamma problem löser vi bäst tillsammans.
          </note>
          <note>
            Jag knyter stora förväntningar till miljöministern -
          </note>
          <note>
            att hon skall kunna påverka sin finansminister att fullfölja
            de diskussioner som förts och de initiativ som tagits av Europas
            finansministrar vad det gäller miljöavgifter och skatteväxling.
            Den ekonomiska politiken är ett viktigt styrmedel i miljöns tjänst.
            Jag är i likhet med Lennart Daléus oroad över att
          </note>
          <note>
            Socialdemokraterna i sin motion börjat tveka i miljöfrågorna.
            Det vore intressant att få höra vad miljöministern har att säga
            om detta.
          </note>
          <note>
            Fru talman! Avslutningsvis vill jag understryka att
          </note>
          <note>
            EU inte utgör något hot för miljön. EU är en möjlighet som vi
            måste ta vara på.
          </note>
          <note type="speaker">
            Anf. 86 JAN JENNEHAG (v):
          </note>
          <note>
            Fru talman! Eva Eriksson frågade efter
          </note>
          <note>
            Vänsterpartiets alternativ på miljöområdet. Jag skall helt kort
            svara på det.
          </note>
          <note>
            Sverige skall bedriva en betydligt radikalare miljöpolitik än
            i dag. Sverige skall ta ett direkt ansvar för vårt närområde runt
            Östersjön och även för andra delar av Östeuropa när det gäller
            att åtgärda allvarliga miljöproblem där.
          </note>
          <note>
            Sverige skall lägga om till ett miljövänligt jordbruk, där användningen
            av konstgödsel och kemikalier minimeras, och till en livsmedelsproduktion
            som inte bygger på ett så kraftigt transportberoende som kan bli
            följden av ett
          </note>
          <note>
            EU-medlemskap.
          </note>
          <note>
            Sverige skall utöka sitt deltagande i det internationella samarbetet
            i olika globala och europeiska organ på miljöområdet.
          </note>
          <note>
            Sverige skall inrikta sin bistånds- och handelspolitik på att
            sätta miljömålen främst.
          </note>
          <note>
            En självständig politik på dessa områden, liksom ett självständigt
            agerande i en rad internationella organisationer, försvåras eller
            omöjliggörs genom ett
          </note>
          <note>
            EU-medlemskap, där alla förväntas tala med en röst.
          </note>
          <note>
            Fru talman! Europeiska unionen är till för sina medlemmar, precis
            som vilken annan sammanslutning som helst. Organisationen skall
            gynna medlemsländernas intressen i konstellationen
          </note>
          <note>
            Nordamerika, Europa och Asien, där vi kan förvänta oss att en
            stor del av industriproduktionen och den ekonomiska aktiviteten
            kommer att finnas under överskådlig tid.
          </note>
          <note>
            Europeiska unionen är inget instrument för att utjämna skillnader
            mellan rika och fattiga länder. Den motsättningen har alltid lett
            till väpnade konflikter.
          </note>
          <note>
            Den behöver inte nödvändigtvis göra det, men om vi underlåter
            att på allvar ta itu med de ökade skillnaderna, så ökar risken
            för väpnade konflikter.
          </note>
          <note>
            Det är helt klart att miljöhänsynen är underordnade målen om
            fri rörlighet och ekonomisk tillväxt. En stor del av besluten
            i miljöfrågor tas under artiklar som handlar om varors fria rörlighet.
            Den inre marknadens tillväxtmodell med en gigantisk strukturrationalisering,
            centralisering av produktionen och drastiskt ökade transportbehov
            leder i sig till ökad miljöförstöring.
          </note>
          <note>
            EU:s jordbrukspolitik leder utvecklingen åt fel håll. Subventionerna
            ökar. Byråkrati och oöverskådliga regelverk återkommer, och utvecklingen
            av ett mer ekologiskt inriktat jordbruk försvåras delvis. Specialisering
            av produktionen blir nödvändig, och det leder till ökade transporter
            och till en distributionsapparat som tar en allt större del av
            produkternas värde.
          </note>
          <note>
            Tidigare under dagens debatt har det nämnts exempel på att transporter
            kan få rent horribla följder.
          </note>
          <note>
            Man distribuerar varor vars värden är relativt låga i förhållande
            till värdena i konsumtionsledet. En mycket stor del av kostnaderna
            betingas av energipriser, långa transportvägar och förpackningar.
          </note>
          <note>
            Nödvändigheten av en mer lokalt inriktad livsmedelsproduktion
            är uppenbar, om vi menar allvar med talet om att det skall vara
            en ekologiskt inriktad och uthållig produktion.
          </note>
          <note>
            Det är inte rimligt att Europa skall ha som mål att kraftigt
            öka konsumtionen och råvaruförbrukningen.
          </note>
          <note>
            Det stämmer inte överens med ett nödvändigt globalt perspektiv.
            En ökning av den ekonomiska aktiviteten är ett av Europiska unionens
            mål.
          </note>
          <note>
            Detta för tankarna vidare till en annan, som jag tycker, försummad
            del av debatten. Det gäller synen på kärnkraften. Ett Europa med
            ett ständigt ökat energibehov kommer rimligtvis att ha svårigheter
            att avveckla kärnkraften. Det kommer att få spridningseffekter
            även på Sveriges möjligheter att åstadkomma en annan energiproduktion.
            Jag ser med stor oro på den tidsutdräkt som det svenska praktiska
            handlandet när det gäller kärnkraftsavvecklingen har fört med
            sig.
          </note>
          <note>
            Tyvärr tror jag att tidsperspektivet kommer att förskjutas ytterligare
            om Sverige blir medlem i
          </note>
          <note>
            Europeiska unionen.
          </note>
          <note type="speaker">
            Anf. 87 LENNART DALÉUS (c) replik:
          </note>
          <note>
            Fru talman! Jan Jennehag talar om vad EU står för eller snarare
            vad EU stod för vid Romfördragets tillkomst. Jan Jennehag måste
            acceptera att detta är en organisation som har förändrats. Den
            har andra målsättningar och en annan inriktning än den hade under
            50-talet.
          </note>
          <note>
            Jan Jennehag tillhör själv en organisation som hyllade helt andra
            gudar och ideal på 50-talet och som har förändrats och liksom
            EU bytt namn. Jag respekterar den förändringen och tycker att
            Jan
          </note>
          <note>
            Jennehag också skall respektera att EU, som det heter i dag,
            har förändrats och har en annan målsättning och inriktning.
          </note>
          <note>
            Det är sant, fru talman, att Sverige deltar i internationella
            samarbeten på olika sätt. Man gör det i
          </note>
          <note>
            FN, i nordiska sammanhang och även i en mängd sammanhang på miljöområdet.
          </note>
          <note>
            Jag frågar mig och Jan Jennehag om han kan nämna någon annan
            internationell organisation av
          </note>
          <note>
            EU:s karaktär som förmår vara tydlig och sträng mot sina medlemmar
            på ett sådant sätt att de kan tvingas att föra en riktig miljöpolitik.
            EU har den möjligheten.
          </note>
          <note>
            Där finns krafter för att kunna påverka de enskilda medlemsländerna.
          </note>
          <note>
            Fru talman! Kärnkraften är ett kärt och berättigat ämne i miljödebatten.
            Jan Jennehag glömmer eller vill inte tala om en del sakförhållanden
            i EU när det gäller kärnkraften. Det är t.ex. bara hälften av
            EU:s länder i dag som har kärnkraft. EU-landet Italien har haft
            en folkomröstning om kärnkraften, och till skillnad från
          </note>
          <note>
            Sverige har man stängt av sina tre reaktorer - en stor och två
            ganska små. Tyskland driver frågan om ansvarstagandet när det
            gäller kärnkraften.
          </note>
          <note>
            Fru talman! Litet förenklat kan man säga att hoten mot den svenska
            kärnkraftens avveckling ligger betydligt närmare än Bryssel.
          </note>
          <note type="speaker">
            Anf. 88 JAN JENNEHAG (v) replik:
          </note>
          <note>
            Fru talman! Det är alldeles riktigt att EU:s inriktning förändras.
            Den förändras kontinuerligt, och vi kan hoppas på kommande förändringar.
            Men det som vi skall ta ställning till i dag är naturligtvis det
            avtal som är framförhandlat.
          </note>
          <note>
            Mycket av det som jag nämnde i mitt anförande är problematiskt.
            Jag påstår inte, Lennart Daléus, att detta är enkelt och att det
            är så svartvitt som det ofta framställs i debatten.
          </note>
          <note>
            Men när jag väger fördelar och nackdelar med medlemskapet kommer
            jag fram till att det är ändamålsenligt för Sverige att säga nej.
            Detta nej är naturligtvis onyanserat, men när vi röstar om sådana
            här saker handlar det om ett ja eller nej. Det går inte att instämma
            i eller ta avstånd ifrån detta t.ex. till 40
          </note>
          <note>
            eller 60 %. Detta är en vattendelare. Jag hamnar på den sida
            som säger nej till ett svenskt medlemskap.
          </note>
          <note>
            Det är förvisso riktigt att Italien har tagit ett steg.
          </note>
          <note>
            Kan vi vänta motsvarande steg i Frankrike? Det kan vi förmodligen
            inte. Jag menar att EU:s energipolitik till stor del - jag tänker
            på EU sammantaget -
          </note>
          <note>
            kommer att handla om kärnkraft.
          </note>
          <note type="speaker">
            Anf. 89 LENNART DALÉUS (c) replik:
          </note>
          <note>
            Fru talman! Apropå det som Jan Jennhag sade sist måste jag ställa
            en fråga. Jag tillhörde dem som år efter år på 80-talet gick i
            de s.k.
          </note>
          <note>
            Barsebäcksmarscherna tillsammans med danska vänner och ville
            att Barsebäck skulle stängas. Det är samma krav som danska politiker
            i EU-landet
          </note>
          <note>
            Danmark framställer mot icke EU-landet Sverige.
          </note>
          <note>
            Verkar det, Jan Jennehag, som om det är EU-landet
          </note>
          <note>
            Danmark som är pådrivande i kärnkraftsfrågan och vill behålla
            kärnkraften? Det gör det verkligen inte.
          </note>
          <note>
            Sedan, fru talman, gör Jan Jennehag det litet lätt för sig när
            han säger att han har vägt för- och nackdelar med att vara medlem
            i EU och har kommit fram till att nackdelarna överväger. Jan Jennehag
            bör rimligen ha en vision om vad som händer om Sverige står utanför
            EU. Den bör han också redovisa och föra en öppen debatt om. Hur
            bearbetar Sverige de svavelföroreningar som i dag når Sverige
            från andra håll i Europa? Hur blir Sverige en aktiv och pådrivande
            del i det regionala internationella arbetet när det gäller att
            hantera Östersjöns miljöfrågor? Hur blir Sverige en pådrivande
            part i arbetet med att motverka miljöeffekterna av transporterna
            i Europa?
          </note>
          <note>
            Hur blir Sverige tillsammans med andra länder ännu starkare i
            det globala miljöarbetet?
          </note>
          <note>
            Hela den visionen saknas, fru talman. Det blir bara ett resonemang
            om att man intuitivt har kommit fram till att EU är något fult
            på miljöområdet. Det är en dålig grund för ett ställningstagande.
          </note>
          <note type="speaker">
            Anf. 90 JAN JENNEHAG (v) replik:
          </note>
          <note>
            Fru talman! Är det en dålig grund för ett ställningstagande eller
            inte? Frågan är av den karaktären att man måste återföra den till
            grunderna för EU:s hela funktion.
          </note>
          <note>
            Jag sade i mitt anförande att EU:s huvudsyfte är att gynna utvecklingen
            för sina medlemmar; det kan vi utgå ifrån. Det är icke ett ändamålsenligt
            instrument för de mål som Lennart Daléus och jag i och för sig
            är överens om. Våra uppfattningar skiljer sig åt i detta avseende.
          </note>
          <note>
            Lennart Daléus kan säga att jag gör det enkelt för mig när jag
            kommer fram till en annan ståndpunkt än
          </note>
          <note>
            Lennart Daléus, och motsvarande skulle jag naturligtvis kunna
            säga om honom.
          </note>
          <note>
            Möjligheterna för Sverige att driva en politik kan i vissa stycken
            vara sämre utanför EU. Jag är fullt medveten om detta, men sammantaget
            menar jag att världen trots allt icke består av en majoritet av
            EU-
          </note>
          <note>
            länder. Huvuddelen av världens befolkning står utanför EU. Rimligtvis
            kan inte en katastrof vänta oss på alla områden.
          </note>
          <note>
            Återigen vill jag säga att jag tillstår att det finns områden
            där EU är ett effektivt medel, men det räcker inte.
          </note>
          <note type="speaker">
            Anf. 91 EVA ERIKSSON (fp) replik:
          </note>
          <note>
            Fru talman! Jag vill påminna Jan Jennehag om en viktigt sak i
            diskussionen. EU är en samling av demokratiska länder. När Jan
            Jennehag säger nej säger han nej till möjligheten att lösa viktiga
            miljöproblem som vi har.
          </note>
          <note>
            Jan Jennehag säger nej till att vi skall ändra det faktum att
            en tredjedel av Östersjöns botten är död.
          </note>
          <note>
            Utsläppen kommer från hela Europa.
          </note>
          <note>
            En femtedel av den svenska skogen och en tiondel av våra sjöar
            är försurade. Utsläppen kommer från andra länder än Sverige. Var
            sjunde svensk sjö är övergödd. Kväve- och amoniumutsläppen behöver
            minskas både i Sverige och i Europa.
          </note>
          <note>
            Jag tycker att Sverige, som ett föregångsland, skall vara med
            och fatta beslut. Vi skall inte bara stå och knacka på dörren
            och be EU fatta de beslut vi vill att de skall fatta. Vi skall
            sitta med där besluten fattas, och Sverige skall vara det föregångsland
            och vi vara de miljökämpar som vi är satta till att vara.
          </note>
          <note>
            Hur kommer ni, om det blir ett ja, att agera i det parlament
            där ni är satta av svenska folket att vara med och styra? Jag
            tror, och det är min bedömning, att ni är valda för att agera
            som miljökämpar. Svara på hur ni skall agera om det blir ett ja.
          </note>
          <note type="speaker">
            Anf. 92 JAN JENNEHAG (v) replik:
          </note>
          <note>
            Fru talman! Självfallet kommer vi att arbeta i parlamentet även
            om Sverige är medlem i den europeiska unionen. Dess värre tror
            jag att våra möjligheter att tvinga fram bättre miljöbestämmelser
            i
          </note>
          <note>
            EU är små. Den svenska riksdagen har ingen förslagsrätt. Det
            har kommissionen. Miljöbeslut i ministerrådet skall fattas antingen
            med kvalificerad majoritet eller i många fall i enhällighet. Det
            gör att risken är uppenbar att de mest miljökonservativa länderna
            bestämmer takten. De kan hindra beslut som de anser vara för radikala.
          </note>
          <note>
            Jag anser att jag i mitt huvudanförande beskrev hur vi skall
            försöka arbeta med miljöfrågor, alldeles oberoende av om Sverige
            är medlem i EU eller inte.
          </note>
          <note>
            Självfallet kommer vi att acceptera ett ja, om svenska folket
            säger så. Vi kommer att i parlamentet göra det bästa möjliga av
            situationen i kraft av det inflytande vi kan råka ha. Vi är ett
            litet parti, men vi kommer att vara ett radikalt miljöparti --
            även i ett Sverige som är medlem i Europeiska unionen, om det
            blir så.
          </note>
          <note type="speaker">
            Anf. 93 EVA ERIKSSON (fp) replik:
          </note>
          <note>
            Fru talman! Det är då märkligt att man inte skulle ha inflytande
            och beslutsrätt i EU. Inte kan man säga att vi är för små för
            att vara med och påverka och att vi inte är tillräckligt kraftfulla.
          </note>
          <note>
            Det lilla Danmark och det lilla Holland är föregångsländer. De
            är de länderna som sätter upp agendan i EU i dag i fråga om miljöarbetet.
            Jag tycker faktiskt att det finns alla skäl i världen för att
            rösta ja till EU. Sverige kommer att ha en viktig position i arbetet
            för att forma en bra miljöpolitik för hela världen.
          </note>
          <note type="speaker">
            Anf. 94 JAN JENNEHAG (v) replik:
          </note>
          <note>
            Fru talman! Eva Eriksson och jag skiljer oss åt i bedömningen.
            Jag menar att Europeiska unionen inte är ett ändamålsenligt instrument
            för att lösa miljöproblemen.
          </note>
          <note>
            Jag tror att föreställningen om att det finns objektivitet i
            ställningstagandet bygger på en illusion.
          </note>
          <note>
            Frågan gäller hur vi ser på grundläggande frågor. I
          </note>
          <note>
            vilket syfte finns EU? Vilka mål finns? Vilka möjligheter finns
            att agera för ett minskat avstånd mellan rika och fattiga länder?
            Vilka möjligheter finns det att i dag få en folkligt förankrad
            politik när folk vet att det är byråkratin som till stor del fattar
            besluten? Många anser att det är en fördel att folket inte har
            alltför stort inflytande. Tyvärr har också sådana inslag funnits
            i debatten.
          </note>
          <note>
            Vi kan komma fram till att frågan snart är besvarad. Om några
            veckor vet vi under vilka förutsättningar vi har att arbeta. Jag
            är övertygad om att jag och Eva Eriksson, även om vi har olika
            åsikter i denna fråga, i vart fall är inriktade på att göra det
            bästa möjliga i den situation som då uppstår.
          </note>
          <note type="speaker">
            Anf. 95 GUDRUN LINDVALL (mp):
          </note>
          <note>
            Fru talman! Jag står för första gången i denna talarstol, och
            det känns trevligt.
          </note>
          <note>
            Jag skall tala om EU och miljön. Vi kan se att
          </note>
          <note>
            Miljöförbundet, Jordens vänner, Framtiden i våra händer, Fältbiologerna,
            Naturskyddsföreningen och
          </note>
          <note>
            Miljöpartiet säger nej till EU. Många ungdomar säger i dag nej,
            liksom många som är engagerade i fackföreningsrörelsen.
          </note>
          <note>
            Sverige har inte längre det goda miljöanseendet som landet hade
            tidigare. World Watch Institute slog fast 1992 att Sverige inte
            längre är föregångsland på miljöområdet. Av Naturskyddsföreningens
            rapport, som kom innan valet, framgår det att föreningen ser med
            stor besvikelse tillbaka på de tre senaste åren.
          </note>
          <note>
            Föreningen anser att ett medvetet drivande av en politik som
            tar flera kliv tillbaka är ansvarslöst och oacceptabelt. Det är
            hårda ord.
          </note>
          <note>
            Carlo Ripa di Meana, EG:s miljökommissionär
          </note>
          <note>
            1992, sade att EG:s miljöpolitik är en högskola i hyckleri. Beror
            dessa hårda ord från
          </note>
          <note>
            Naturskyddsföreningen på att vi börjat EU-anpassa vår miljöpolitik?
            För mig ser det ut så.
          </note>
          <note>
            Ett exempel är när den förra regeringen tog bort prisregleringsavgifterna
            på handelsgödsel och bekämpningsmedel. Priset sjönk med 20 %.
          </note>
          <note>
            Användningen av handelsgödsel ökade med 16 %.
          </note>
          <note>
            Det kan bara leda till en sämre miljö.
          </note>
          <note>
            EU är enligt min mening inte ett miljöprojekt.
          </note>
          <note>
            Snarare tvärtom.
          </note>
          <note>
            Det kan finnas många skäl till varför man säger ja till EU. Man
            för min del skulle det inte vara för miljön. Jag tycker att det
            är hyckleri att låtsas att EU
          </note>
          <note>
            är ett miljöprojekt. EU säger självt att mycket av den gemensamma
            politiken leder till ökade utsläpp i luft och vatten, trafiken
            ökar, mängden miljöfarligt avfall ökar och landskapsskövlingen
            ökar.
          </note>
          <note>
            Vi vet att trafiken utgör ett stort problem. EU
          </note>
          <note>
            bedömer att omfattningen av trafiken kommer att öka med 25-30
            % fram till år 2010. Lastbilstrafiken beräknas öka med 40 %.
          </note>
          <note>
            Sverige har uttalat målet att koldioxidutsläppen skall ha samma
            omfattning år 2000 som 1990. Det målet kan inte uppnås, i alla
            fall inte om Sverige går med i EU. Enligt bedömare inom EU kommer
            koldioxidmängden fram till år 2000 att öka med 25-
          </note>
          <note>
            40 %. Det är en klar ökning och ett klart steg tillbaka.
          </note>
          <note>
            EU tillämpar miljöregler som gör att det är svårt att hantera
            miljöfrågor inom unionen. Det krävs t.ex.
          </note>
          <note>
            konsensusbeslut för att fatta beslut om miljöavgifter.
          </note>
          <note>
            Det är därför England kan stoppa införandet av avgifter på koldioxid.
            Det går att besluta med en kvalificerad majoritet, men då måste
            samtliga länder gå med på det. Varför göra det om man har en bestämd
            uppfattning i frågan?
          </note>
          <note>
            Det som skiljer synen på miljön i Sverige och i
          </note>
          <note>
            EU är synen på kemikalier. Jag hoppas att vi i miljöpolitiken
            kan ta fasta på att diskutera kemikalier.
          </note>
          <note>
            De stora miljöproblemen utgörs inte bara av svaveldioxid, kväveoxider
            och koldioxider. Det är kemikalierna.
          </note>
          <note>
            Vi kan göra en jämförelse med Baltikum. I
          </note>
          <note>
            Baltikum är 6-7 % av barnen allergiska. I Sverige är siffran
            hos sjuåringar snart uppe i 50 %. Generellt sägs 30 % av alla
            svenskar vara allergiska. Vi vet att det beror på miljön. Men
            vad är då den stora skillnaden mellan Baltikum och Sverige? Jo,
            det är mängden kemikalier. De miljöproblemen är inte globala,
            de är nationella. Annars skulle skillnaden inte vara så stor mellan
            Baltikum, som ligger så nära, och
          </note>
          <note>
            Sverige.
          </note>
          <note>
            Det finns mer än 10 000 olika kemikalier som våra små växande
            celler hos framför allt barnen inte tål.
          </note>
          <note>
            Den växande cellen reagerar med allergi och överkänslighet. Är
            det verkligen en frihet att gå med i en union där kemikalieflödet
            tenderar att hela tiden öka?
          </note>
          <note>
            Karl-Henrik Robèrt uttrycker detta bra. Han pratar om att de
            miljöproblem som kommer att finnas i framtiden inte syns. Han
            kallar dem för molekylsopor.
          </note>
          <note>
            Vi måste börja titta på molekylsoporna. Jag menar att
          </note>
          <note>
            Sverige måste vara ett föregångsland när det gäller att allergisanera.
            Det kan Sverige bara vara utanför EU. I
          </note>
          <note>
            EU skall varor transporteras fritt. Har innehållet godkänts i
            ett land skall det få finnas i ett annat land.
          </note>
          <note>
            Vi har fått azofärgämnen. Vi har fått cyklamat och sackarin,
            som är sötningsmedel och som finns i svenska matvaror i och med
            EES-avtalet.
          </note>
          <note>
            Det faktum att föreningen Unga Allergiker självfallet är emot
            EU är kanske inte förvånande. Man kommer inte ens att kunna äta
            maten med någon större säkerhet i framtiden. I ett sammansatt
            livsmedel måste en ingrediens uppgå till minst 25 % för att det
            skall behöva deklareras vad som finns i den. Det kommer att finnas
            många sammansatta livsmedel på hyllorna i affärerna, och en allergiker
            kan inte veta om livsmedlen innehåller nötter, ägg eller mjölk;
            det är allergener som det är livsviktigt att veta om man får i
            sig eller inte.
          </note>
          <note>
            Om vi menar allvar med miljöpolitiken i framtiden och med att
            vi vill gå tillbaka när det gäller kemikaliehanteringen och kemikaliesamhället
            måste
          </note>
          <note>
            Sverige stå utanför den europeiska unionen. Sverige måste vara
            ett land som börjar sanera i kemikaliefloden, som ser till att
            det som inte behövs förbjuds och som allergisanerar daghem och
            skolor.
          </note>
          <note>
            Men har vi råd med det om vi samtidigt belastar budgeten med
            en medlemsavgift på 50 miljarder kronor?
          </note>
          <note>
            Det är ingen slump att miljöförbundet Jordens
          </note>
          <note>
            Vänner, Framtiden i Våra Händer, Fältbiologerna,
          </note>
          <note>
            Naturskyddsföreningen och Miljöpartiet de gröna av miljöskäl
            säger nej till EU. Vi måste gå före i Sverige och skapa ett samhälle
            i ekologisk balans, ett samhälle som ibland kallas kretsloppssamhället.
            Sverige måste vara ett land som visar att det går att gå före,
            och det gör Sverige bättre utanför den europeiska unionen.
          </note>
          <note type="speaker">
            Anf. 96 LENNART DALÉUS (c) replik:
          </note>
          <note>
            Fru talman! Jag vill bara korrigera något av det som Gudrun Lindvall
            tog upp. Naturskyddsföreningen har inte sagt nej till EU. Det
            man gjort är en bedömning av miljöeffekterna av att gå med i EU.
          </note>
          <note>
            Men man har inte tagit ställning till ett svenskt medlemskap.
          </note>
          <note>
            Gudrun Lindvall påstår att man på World Watch
          </note>
          <note>
            Institute säger att Sverige har halkat efter på miljöområdet.
            Det är en modern skröna; det är en råtttanden-i-pizzan-historia,
            som går runt och runt. Det som hände var att en gäst från World
            Watch Institute för något år sedan - om minnet inte sviker mig
            - sade att man i Sverige tydligen minskat satsningarna på alternativa
            energikällor i Sverige. Detta uttalande har förvanskats till påståenden
            som att Sverige, enligt
          </note>
          <note>
            Word Watch Institute, har halkat efter på miljöområdet.
          </note>
          <note>
            Självfallet kan man räkna upp organisationer och personer som
            tagit ställning. Låt mig påminna att den gamle miljökämpen Rolf
            Hedberg, välkänd genom många böcker, tydligt tagit ställning för
            ett medlemskap. En inte alldeles obekant person på miljöområdet,
            Stefan Edman, tidigare vice ordförande i Naturskyddsföreningen,
            och Anders Wijkman har tagit ställning för ett medlemskap i EU.
            Det går att nämna många av de mer bekanta miljöprofilerna som
            tagit ställning för ett medlemskap.
          </note>
          <note>
            Fru talman! Jag tyckte mig höra att Gudrun
          </note>
          <note>
            Lindvall sade att enligt en EU-rapport ökar utsläppen av bl.a.
            svaveldioxid och luftföroreningar. Men detta är inte sant. I den
            aktuella EU-rapporten sägs det att jämfört med ett icke-genomförande
            av den inre marknaden innebär ett genomförande en högre mängd
            utsläpp. I båda fallen minskar utsläppen av i det här fallet svaveldioxid,
            men de minskar i något mindre utsträckning vid ett genomförande
            av den inre marknaden.
          </note>
          <note>
            Jag skall inte tränga längre in i debatten i övrigt.
          </note>
          <note>
            Men jag vill bara säga att det vore skönt om åtminstone skrönorna
            hålls borta från EU-kritiken.
          </note>
          <note type="speaker">
            Anf. 97 GUDRUN LINDVALL (mp)
          </note>
          <note>
            replik:
          </note>
          <note>
            Fru talman! Med den trafikökning som man kan se inom EU, är det
            förvånande att man kan tro att utsläppen skulle minska. Om man
            använder mer bensin och olja, är det alldeles självklart att kväveoxiderna
            tenderar att öka högt över det som naturen tål. Lennart Daléus
            brukar ju själv använda uttrycket "vad naturen tål" som ett bra
            mått på vad vi skall klara.
          </note>
          <note>
            Naturligtvis ökar både koldioxidutsläppen, vilket framgår av
            många rapporter, och kväveoxidutsläppen.
          </note>
          <note>
            Lennart Daléus har väl än så länge inte uppfunnit den bilmotor
            som inte släpper ut NOx. Dessutom är kraven vad gäller svavelhalt
            betydligt lägre för många eldningsoljor och för bensin inom EU.
          </note>
          <note>
            Beträffande uttalandet från Word Watch Institute minns Lennart
            Daléus fel. Word Watch Institute har sagt att Sverige icke längre
            är ett föregångsland på miljöområdet.
          </note>
          <note>
            Det finns många tecken som tyder på att den utveckling som EU
            går till mötes kommer att göra att de miljöproblem som ni kallar
            globala, nämligen när det gäller NOx, svaveldioxid och koldioxid,
            tenderar att öka. Något annat kan inte vara möjligt med den trafikökning
            som man förespråkar.
          </note>
          <note type="speaker">
            Anf. 98 INGA-BRITT JOHANSSON (s):
          </note>
          <note>
            Fru talman! Det finns många skäl till att vi skall säga ja till
            ett medlemskap i EU. Jag instämmer till fullo med det som tidigare
            i denna debatt framförts av de socialdemokratiska debattörerna
            från ja-sidan.
          </note>
          <note>
            Freden, välfärden, kampen mot arbetslösheten och för en bättre
            miljö är de stora viktiga frågorna där vi vill vara med och utforma
            framtiden tillsammans med de övriga nuvarande och tillkommande
            länderna inom unionen.
          </note>
          <note>
            Jag har under mina 12 år i riksdagen framför allt ägnat mig åt
            miljö- och konsumentfrågor. I stora stycken hänger dessa frågor
            samman. Det gäller jordbrukspolitiken som bestämmer livsmedelskvalitet
            och pris, kemikalieanvändningen och kretsloppssamhället över huvud
            taget. Konsumenterna berörs alltid på ett eller annat sätt.
          </note>
          <note>
            Jag tänker inte ägna mig så mycket åt miljöpolitiken, eftersom
            miljöminister Anna Lindh kommer upp i talarstolen närmast efter
            mig. Jag kommer i stället framför allt att ägna mig åt konsumentfrågorna.
          </note>
          <note>
            Till Lennart Daléus vill jag säga att jag tror att han i själ
            och hjärta är glad över att regeringen har dragit tillbaka miljöbalken.
            Det finns ju nu en möjlighet att få tillbaka ett förslag som innehåller
            det som bl.a.
          </note>
          <note>
            Lennart Daléus och jag var överens om i
          </note>
          <note>
            Miljöskyddskommittèn. Men vi kommer att få många anledningar
            att diskutera detta. Det hör inte nödvändigtvis samman med EU-debatten.
          </note>
          <note>
            Vi vill använda ett medlemskap i EU till att förändra livsmedelspolitiken
            på en rad viktiga punkter. Dock vill jag understryka att de frågor
            som vi socialdemokrater har tagit upp bl.a. i vår motion är helt
            i linje med de förändringar som många andra länder inom unionen
            i dag vill genomföra.
          </note>
          <note>
            En fri handel med livsmedel förutsätter en effektiv livsmedelskontroll
            och en större samsyn i veterinära och fytosanitära frågor. Konsumenterna
            har ett intresse av att varorna märks tydligt och att de skadliga
            ingredienserna utesluts. EU-ländernas allergiker har precis samma
            önskemål som de svenska allergikerna har. Det är ingen skillnad.
            Detta arbete kan påskyndas, och det är en av de frågor som vi
            socialdemokrater vill prioritera.
          </note>
          <note>
            Lennart Daléus nämnde uttrycket råttan i pizzan.
          </note>
          <note>
            När det gäller varumärkningen finns det också litet av råttan
            i pizzan. Det har att göra med tolkningen av märkningsföreskrifterna.
            Jag besökte kommissionen för ett par veckor sedan, och då besökte
            jag just dem som är ansvariga för varumärkningen. Det är helt
            klart att de allergiframkallande ämnena skall märkas.
          </note>
          <note>
            Och det skall de göras tydligt. Däremot är det varje enskilt
            lands sak att avgöra om de icke-förpackade varorna skall märkas.
            Som ett - möjligen något fånigt
          </note>
          <note>
            - exempel nämndes att man i något land börjat med märkning vid
            korvkioskerna. Man hade bilder på korv och bröd. Därunder fanns
            en innehållsförteckning, med uppgift om i fall det förelåg några
            hälsorisker.
          </note>
          <note>
            Många andra för konsumenterna viktiga frågor diskuteras just
            nu inom EU. Det gäller exempelvis bestrålade livsmedel. Och för
            att få ett förbud mot bestrålning behövs våra röster. Även frågor
            om kemiska tillsatser, regler vid distansförsäljning, marknadsföring,
            barnomsorgsprodukter, prismärkning och mycket mer diskuteras.
            Jag vill inte passivt vara tvungen att finna mig i de beslut som
            fattas. Jag vill att Sverige, med den kunskap och insikt som finns
            i
          </note>
          <note>
            Sverige, skall vara med och påverka, och jag vet att det går
            att påverka. Det har vi sett inte minst inom standardiseringsverksamheten,
            där Sverige redan får medverka fullt ut.
          </note>
          <note>
            Politiker - inte minst från vänster- och miljöpartier inom EU
            - konsumentrepresentanter från andra länder, exempelvis från Tyskland,
            Danmark och
          </note>
          <note>
            Holland samt från BEUC, som är Europas största konsumentorganisation,
            anser att det skulle bli betydligt lättare och att det skulle
            gå betydligt snabbare att nå de goda mål som finns beskrivna inom
          </note>
          <note>
            EU, men som inte är genomförda, med en nordisk medverkan. De
            vill alltså att Sverige skall medverka i en gemenskap i stället
            för att stå utanför, detta föredöme som Miljöpartiet de gröna
            och Vänstern så ofta talar om.
          </note>
          <note>
            Den ende som jag har hört vara emot den fortsatta utvecklingen
            är Bonde, en dansk EU-parlamentariker som motståndarsidan i Sverige
            har tagit hit för att prata litet grand. Han tillhör en liten
            udda grupp inom
          </note>
          <note>
            EU-parlamentet som kallas för Regnbågarna. Det säger kanske sitt.
            Han är den ende som tycker att vi bör stå utanför.
          </note>
          <note>
            Ett medlemskap i EU ger Sverige möjlighet att påverka. Med EES-avtalet
            kommer varorna ända hit.
          </note>
          <note>
            Vi kan inte förhindra vare sig miljöförstöring eller dåliga varor
            att passera våra gränser.
          </note>
          <note>
            Allt som händer i EU är inte bra, lika litet som jag tycker att
            allt som händer i Sverige är bra. Men jag tror på politiken, och
            jag tror att vi tillsammans kan driva utvecklingen åt rätt håll.
          </note>
          <note type="speaker">
            Anf. 99 GUDRUN LINDVALL (mp)
          </note>
          <note>
            replik:
          </note>
          <note>
            Fru talman! Inga-Britt Johansson talar om allergiker. Det är
            ett ämne som ligger mig varmt om hjärtat av personliga skäl.
          </note>
          <note>
            Det finns ingen lista på vad som är allergener. Om det vore så
            enkelt, skulle vi lätt veta vad som måste deklareras. Det mesta
            av det som många allergiker är allergiska emot är vanliga livsmedel.
            Och det som står i EU-propositionen är att i sammansatta livsmedel,
            som pyttipanna, behöver ingenting av det som finns i t.ex. falukorven
            deklareras om falukorv inte ingår till
          </note>
          <note>
            25 % och därutöver. Den kan alltså innehålla både ägg och mjölk.
            Det behöver inte deklareras.
          </note>
          <note>
            Många av de ämnen som allergiker och överkänsliga personer reagerar
            på, t.ex. rött färgämne i godis, formalin i barnkläder, klassas
            nästan aldrig som allergener. Men människor är allergiska mot
            det.
          </note>
          <note>
            Den dagen vi har en klar lista på allergener och de redovisas
            öppet i alla livsmedel tror jag att många allergiker skulle vara
            lyckliga. En sådan behöver vi få i Sverige också. Men den finns
            definitivt inte i EU.
          </note>
          <note>
            De är ännu längre därifrån än vi är.
          </note>
          <note>
            Anf. 100 INGA-BRITT JOHANSSON (s)
          </note>
          <note>
            replik:
          </note>
          <note>
            Fru talman! Det är riktigt att vi kanske har kommit längre i
            en del av de här frågorna. Då är det viktigt att vi är med och
            kan påverka hur den här listan kommer att se ut i framtiden. Det
            är ett kontinuerligt arbete som pågår.
          </note>
          <note>
            Faktum är, oavsett vad Gudrun Lindvall säger, att de kända allergiframkallande
            ämnen som ingår i en matvara skall deklareras.
          </note>
          <note type="speaker">
            Anf. 101 GUDRUN LINDVALL (mp)
          </note>
          <note>
            replik:
          </note>
          <note>
            Fru talman! Nej, det stämmer inte. Det finns ingenting i EU-propositionen
            som tyder på att det kommer att bli så. Snarare talar man precis
            tvärtom.
          </note>
          <note>
            Jag anser att innan EU är där vi anser att man som miniminivå
            skall vara, skall vi stå utanför. Vi kan naturligtvis påverka
            och skall påverka internationellt på många sätt för att människor
            som är allergiska skall få en dräglig tillvaro. Men vi måste ha
            klart för oss att för allergiker beror det oftast på den nationella
            miljöpolitiken om man är sjuk eller inte. Det handlar om det vi
            gör här, om de kemikalier vi sprider här, som man är allergisk
            mot. De här problemen är inte av global karaktär. Det är t.ex.
            det som förklarar skillnaden mellan så näraliggande länder som
            Sverige och Estland.
          </note>
          <note>
            Anf. 102 INGA-BRITT JOHANSSON (s)
          </note>
          <note>
            replik:
          </note>
          <note>
            Fru talman! Jag skulle gärna vilja veta hur
          </note>
          <note>
            Miljöpartiet har tänkt sig att vi skall kunna vara helt säkra
            på att det i allting som förs in i Sverige inte finns någonting
            som vi inte kan läsa utanpå burken.
          </note>
          <note>
            Jag antar att Miljöpartiet inte vill stänga gränserna helt och
            hållet. Vi importerar faktiskt en hel del matvaror även från andra
            länder. Vi kan som exempel ta den senaste diskussionen, om blylödda
            burkar från
          </note>
          <note>
            Sydostasien. Dem har jag inte hört att Miljöpartiet vill stoppa.
          </note>
          <note>
            Jag är fortfarande av den uppfattningen att om vi skall nå det
            mål som vi vill, nämligen att allting skall vara så rent och ha
            så hög kvalitet som möjligt, måste vi delta i arbetet, inte stå
            utanför och förvänta oss att någon annan skall göra det åt oss.
          </note>
          <note type="speaker">
            Anf. 103 Miljöminister ANNA LINDH (s):
          </note>
          <note>
            Fru talman! Klaus Mann skrev i sin självbiografi
          </note>
          <note>
            Vändpunkten: Det finns ett dubbelt postulat, som
          </note>
          <note>
            Europa måste uppfylla, om det inte skall gå under.
          </note>
          <note>
            Det europeiska enhetsmedvetandet måste bevaras och fördjupas.
            Europa är ett odelbart helt.
          </note>
          <note>
            Men samtidigt måste mångfalden i europeisk stil och i europeiska
            traditioner hållas levande. Europa, det svåra men härliga ackord,
            i vilket dissonanserna flyter samman, utan att någonsin gå upp
            helt i varann.
          </note>
          <note>
            EU handlar om att hitta balanspunkten mellan enheten och den
            nationella särarten. Ett område där
          </note>
          <note>
            Europa måste klara enhetstanken för att inte gå under är miljöpolitiken.
          </note>
          <note>
            Vi ser ofta miljöproblemen torna upp sig. Men vi måste också
            se möjligheterna. EU är en sådan möjlighet.
          </note>
          <note>
            Mer än hälften av de föroreningar som försurar våra sjöar kommer
            från EU-länderna. Övergödningen av haven beror till stor del på
            trafiken och jordbruket i
          </note>
          <note>
            Västeuropa. Vi säljer och köper varor över gränserna, främst
            till och från EU-länderna. Sverige står bara för ett par procent
            av produktionen och konsumtionen i
          </note>
          <note>
            Västeuropa. Det innebär att vad vi än gör nationellt förmår inte
            vi lösa några allvarliga miljöproblem ens i
          </note>
          <note>
            Sverige utan internationellt samarbete.
          </note>
          <note>
            EU-kritikerna kan med rätta hävda att EU är en tungrodd byråkrati
            och att det i vissa fall kan bli svårare att agera nationellt.
            Men vi måste se alternativen, som flera talare har varit inne
            på tidigare.
          </note>
          <note>
            En del hänvisar till internationella konventioner.
          </note>
          <note>
            Men internationella konventioner räcker inte långt.
          </note>
          <note>
            Konventioner räcker inte när starka ekonomiska intressen kräver
            något annat. Dels är konventioner inte bindande på samma sätt
            som EU:s miljölagar, dels behövs oftast enhällighet för att bli
            överens om en konvention. Det betyder att ribban sätts lågt, så
            att även länder med mycket små miljöambitioner kan skriva under.
          </note>
          <note>
            Men huvudprincipen i EU:s miljöpolitik är numera beslut med kvalificerad
            majoritet. Det innebär att små länder inte längre kan blockera
            ambitiösa miljölagar.
          </note>
          <note>
            EES räcker inte heller. Det är många svenskar som gör ett utomordentligt
            arbete i alla expertgrupper och i förhandlingar. Men när underlaget
            väl har samlats in, när de riktiga förhandlingarna börjar, då
            stängs Sverige ute. EES kommer knappast att ge
          </note>
          <note>
            EFTA-länderna en starkare position när både
          </note>
          <note>
            Österrike och Finland kan förväntas bli medlemmar.
          </note>
          <note>
            Kan då ett litet land som Sverige påverka? Jag är övertygad om
            att svaret är ja. Jag kan instämma i den argumentation som bl.a.
            Lennart Daléus och Eva
          </note>
          <note>
            Eriksson har bedrivit här när det gäller miljöfrågorna.
          </note>
          <note>
            Det formella antalet röster spelar en mindre roll när man tar
            fram nya miljöregler. Det viktiga är en aktiv insats och ett bra
            underlag.
          </note>
          <note>
            Danmark och Nederländerna har visat att även små länder kan påverka
            EU:s miljöpolitik. Det gäller områden som märkning av miljöfarliga
            kemikalier, skyddet av ozonskiktet, hårda regler för genteknik.
            De har också visat att det är möjligt för länder, även medlemmar
            i EU, att gå före i miljöpolitiken, om viljan finns.
          </note>
          <note>
            Fru talman! Till Lennart Daléus vill jag också säga att Sverige
            skall gå före som ett gott föredöme.
          </note>
          <note>
            Har vi inte en bra miljöbalk är det inget gott föredöme. Det
            är därför den dras tillbaka. Jag hoppas att vi gemensamt skall
            kunna utveckla miljöbalken till att bli ett positivt föredöme
            för andra länder.
          </note>
          <note>
            Regeringen avser att med all kraft driva miljöfrågorna, både
            i Sverige och i Europa. Där hoppas jag på en öppen dialog med
            andra partier.
          </note>
          <note>
            Fru talman! EU ger oss möjlighet att bekämpa försurningen genom
            strängare avgaskrav, minskade utsläpp och minimikrav på svavelhalter
            i hela Europa.
          </note>
          <note>
            EU ger oss möjlighet att komma till rätta med kemikaliesamhällets
            faror. Vi kan både verka för att allt fler farliga kemikalier
            förbjuds inom EU och visa andra länder hur vi i Sverige har arbetat
            med substitutionsprincipen och försiktighetsprincipen.
          </note>
          <note>
            EU ger oss möjlighet att göra något åt miljöproblemen i Central-
            och Östeuropa. De enorma problemen i öst kräver mycket större
            insatser än
          </note>
          <note>
            Sverige kan klara på egen hand. Länder som Polen,
          </note>
          <note>
            Tjeckien, Slovakien och Ungern hoppas dock på ett medlemskap
            och försöker därför anpassa sina miljölagar till EU:s.
          </note>
          <note>
            Enligt Maastrichtfördraget får miljöpolitiken ställning som ett
            av unionens viktigaste politikområden. Jag vill och hoppas att
            Sverige skall vara med och ta striden för miljön i Sverige, för
            miljön i Europa, där den striden verkligen avgörs.
          </note>
          <note type="speaker">
            Anf. 104 LENNART DALÉUS (c) replik:
          </note>
          <note>
            Fru talman! Det är lätt att instämma tvärs över partigränserna
            i mycket som sägs om möjligheterna till arbete inom EU när det
            gäller miljöfrågorna. Det finns ändå en samstämmighet i många
            bedömningar.
          </note>
          <note>
            Man blir därför litet undrande inför regeringens agerande.
          </note>
          <note>
            Till att börja med vill jag ta upp synpunkterna från socialdemokraterna
            när det gäller den borgerliga regeringens EU-politik på miljöområdet.
          </note>
          <note>
            Socialdemokraterna säger att de är skeptiska. De delar uppenbarligen
            inte den strategi som den tidigare regeringen har redovisat och
            som har debatterats i kammaren, en strategi som Sverige har fört
            fram i
          </note>
          <note>
            Europa. Det skulle vara intressant att få en precisering av miljöministern:
            Vad är det som är och har varit fel i den tidigare strategin?
          </note>
          <note>
            Med förlov sagt tycker jag att man är litet klåfingrig. Den tidigare
            regeringen sade att man skulle återkomma 1995 i fråga om strategin.
            Nu säger socialdemokraterna att man minsann skall presentera en
            strategi i början av 1995. I och med detta kritiserar man alltså
            den tidigare samstämmigheten. Jag är förvånad över att man på
            det sättet bryter upp den samstämmighet som miljöministern säger
            sig vilja värna om.
          </note>
          <note>
            Fru talman! Skälet till att jag också tog upp miljöbalken och
            miljöombudsmannen var att jag lever i den föreställningen att
            det hade varit tryggt och stabilt om Sverige hade kunnat gå in
            i EU med ett tydligt regelverk på miljöområdet och med en miljöombudsman.
            I stora stycken liknar detta för övrigt förhållandena i EU. Genom
            regeringens agerande missar vi den chansen, och det beklagar jag.
          </note>
          <note type="speaker">
            Anf. 105 Miljöminister ANNA LINDH (s):
          </note>
          <note>
            Fru talman! Lennart Daléus behöver inte oroa sig för att behöva
            vänta ända till början av 1995 när det gäller vår precisering
            av strategin för vårt arbete i EU.
          </note>
          <note>
            Redan inom ett par veckor kommer vi att presentera en strategi
            för hur vi skall utveckla miljöarbetet i EU.
          </note>
          <note>
            Vi hoppas på att sedan kunna få till stånd en dialog med övriga
            partier.
          </note>
          <note>
            I fråga om miljöbalken vet jag att Lennart Daléus i
          </note>
          <note>
            Miljöskyddskommittén hade lagt fram mycket mer långtgående förslag
            än vad som blev resultatet av miljöbalken. Jag hoppas att Lennart
            Daléus skall kunna bli tillgodosedd genom en del av de strängare
            kraven, tack vare att regeringen drar tillbaka miljöbalken för
            att omarbeta den.
          </note>
          <note type="speaker">
            Anf. 106 LENNART DALÉUS (c) replik:
          </note>
          <note>
            Fru talman! Jag är glad att socialdemokraterna visar en sådan
            föränderlighet, för att inte säga häpnadsväckande föränderlighet
            i fråga om när man kommer att agera. I den motion som presenterades
            i går säger socialdemokraterna att man kommer att presentera en
            strategi för riksdagen redan i början av
          </note>
          <note>
            1995. Dagen efter, i dag, säger miljöministern att strategin
            kommer att presenteras redan om några veckor. Med den här förändringstakten
            kom den kanske i går.
          </note>
          <note>
            Jag hade naturligtvis synpunkter på miljöbalksarbetet i utredningen.
            Det var också mycket som resulterade i en gemensam bedömning.
            Det fanns moment i detta att bygga ett gemensamt regelverk som
            hade varit av stort värde när vi skall börja arbetet i EU. Jag
            befarar att tillbakadragandet kan innebära en mycket onödig och
            olycklig försening.
          </note>
          <note>
            Jag vill som exempel nämna detta med miljöombudsman. I kommittén
            drev jag förslaget -
          </note>
          <note>
            vilket också sedan blev regeringens förslag, för övrigt mot en
            majoritet i kommittén - att miljöombudsmannen skulle vara en fristående
            myndighet med förmåga att kunna arbeta på ett likartat sätt som
            man gör inom EU.
          </note>
          <note>
            Socialdemokraterna drev kravet, som man också fick majoritet
            för, att miljöombudsmannen skulle vara en tjänsteman på Naturvårdsverket.
            Om det är förändringar av den typen som vi har att vänta från
            en kommande socialdemokratisk miljöbalk, blir det i själva verket
            ett steg tillbaka när det gäller svenskt miljöarbete och dess
            värre när det gäller svenskt miljöarbete i Europa.
          </note>
          <note type="speaker">
            Anf. 107 Miljöminister ANNA LINDH (s):
          </note>
          <note>
            Fru talman! Lennart Daléus talade om föränderlighet. Jag avsåg
            att Lennart Daléus inte skulle behöva vänta tills det läggs fram
            ett formellt förslag till riksdagen. Partierna inbjuds i stället
            att vara med i en öppen dialog från det att det första förslaget
            läggs fram. Det är därför som Lennart
          </note>
          <note>
            Daléus bara behöver vänta ett par veckor på att delta i den debatten.
          </note>
          <note>
            När det sedan gäller miljöbalken avser vi dels att se på möjligheterna
            att inordna fler lagar, dels att göra en bättre sammansmältning,
            dels att ge talerätt till miljöorganisationerna. Detta är några
            mycket starka skäl till att omarbeta miljöbalken så att det blir
            en bra miljöbalk som vi alla kan vara nöjda med.
          </note>
          <note type="speaker">
            Anf. 108 GUDRUN LINDVALL (mp)
          </note>
          <note>
            replik:
          </note>
          <note>
            Fru talman! Anna Lindh sade att vi genom EU har en möjlighet
            att backa från kemikaliesamhället. Jag är glad att höra att även
            miljöministern inser att vi måste se till att mängden kemikalier
            minskas. Många av de kemikalier som vi i dag har i samhället behövs
            faktiskt inte. Men hur detta skall gå till inom den europeiska
            unionen har jag svårt att förstå. Inom den europeiska unionen
            sätter man rörlighet för varor i första rummet, och det är just
            i varorna som många av de kemikalier som vi inte behöver finns.
          </note>
          <note>
            I diskussionen kring substitutionsprincipen hävdar många att
            det kommer att bli svårt att ha kvar den inom EU. I så fall blir
            det en definitiv tillbakagång när det gäller just att ta sig ur
            kemikaliesamhället.
          </note>
          <note>
            Beträffande bekämpningsmedel säger man på
          </note>
          <note>
            Kemikalieinspektionen att man är rädd för att Sverige vid ett
            medlemskap kommer att tvingas att acceptera substanser som vi
            på goda grunder har tagit ur användningen eller som vi anser inte
            skall finnas kvar som aktiv substans. Delar inte Anna Lindh
          </note>
          <note>
            Kemikalieinspektionens farhågor, eller kan Anna
          </note>
          <note>
            Lindh hitta andra sätt att klara oss ur detta dilemma?
          </note>
          <note type="speaker">
            Anf. 109 Miljöminister ANNA LINDH (s):
          </note>
          <note>
            Fru talman! Jag tycker att kemikalierna är ett väldigt bra exempel
            på varför Sverige skall vara medlem i EU, dels därför att vi kan
            vara med och driva på det europeiska miljöarbetet, dels därför
            att vi har egna positiva exempel att visa upp som föredömen.
          </note>
          <note>
            EU har förbundit sig att under de närmaste fyra åren försöka
            komma upp till en svensk nivå, vilket är glädjande. Dessutom anpassar
            sig f.d. östländer efter
          </note>
          <note>
            EU:s lagstiftning - knappast efter Sveriges - och det ger större
            möjligheter att påverka de tidigare östländernas kemikaliepolitik.
          </note>
          <note>
            PCB-beslutet i kommissionen alldeles nyligen visar att enskilda
            länder kan hävda miljögarantin för att kunna ha en strängare kemikalielagstiftning.
          </note>
          <note type="speaker">
            Anf. 110 GUDRUN LINDVALL (mp)
          </note>
          <note>
            replik:
          </note>
          <note>
            Fru talman! Det är en klar missuppfattning att öststaternas och
            våra miljöproblem på något vis skulle vara lika. Öststaternas
            miljöproblem är desamma som vi hade på 50-talet. Man sprider t.ex.
            ut mycket svaveldioxider. Där saknas inte kompetens när det gäller
            hur man skall komma till rätta med miljöproblemen, utan där saknas
            pengar.
          </note>
          <note>
            I fallet Västeuropa saknas kunskapen om hur vi skall bära oss
            åt för att vi skall komma till rätta med kemikaliesamhället. Den
            enda vägen som vore möjlig att beträda är att helt enkelt sanera
            kemikaliemängden.
          </note>
          <note>
            Anna Lindh sade att EU när det t.ex. gäller asbest, pentaklorfenol,
            arsenik, organiska tennföreningar, kadmium, klororganiska lösningar
            och kvicksilver hade förbundit sig att anpassa sig till Sverige
            under den kommande fyraårsperioden. Det är mycket optimistiskt,
            Anna Lindh. Det förvånar mig att EU i så fall inte redan är där.
            Vi vet att dessa ämnen i de allra flesta fall är oerhört farliga
            för miljön och i många fall också för människan.
          </note>
          <note>
            När det gäller miljöbalken är vi tacksamma över att den drogs
            tillbaka. Vi gör precis samma bedömning som miljöministern, att
            det är bättre att ha en miljöbalk som är rejält bra än att ha
            en som är dålig. Vi ställer gärna upp på att man skall se över
            hur den skall bli bra.
          </note>
          <note type="speaker">
            Anf. 111 Miljöminister ANNA LINDH (s):
          </note>
          <note>
            Fru talman! Gudrun Lindvall hänvisade tidigare till Kemikalieinspektion.
            Nu vill också jag hänvisa till
          </note>
          <note>
            Kemikalieinspektionen. Man har där konstaterat att länderna i
            Europa har höjt sina kemikaliekrav betydligt tack vare EU:s regler.
            Nu avser vi att se till att den ribban höjs ytterligare. Jag kan
            inte se något annat sätt att kunna påverka vare sig EU-länderna
            eller länderna i f.d. Östeuropa än att vi just påverkar den europeiska
            kemikalielagstiftningen och de europeiska miljölagarna.
          </note>
          <note>
            Sedan hoppas vi alla att EU under de närmaste fyra åren kommer
            att nå upp till svensk standard. Då kan vi fortsätta att driva
            detta arbete ännu längre.
          </note>
          <note type="speaker">
            Anf. 112 LARS U GRANBERG (s):
          </note>
          <note>
            Fru talman! Mitt ställningstagande i EU-frågan grundar sig på
            hur den svenska ekonomin ser ut nu och hur vi klarar att finansiera
            vår gemensamma välfärd. Därför måste den industriella basen vara
            tillräckligt stor. Senaste årens nedgång i industrisysselsättningen
            har fört med sig problem att klara finansieringen med de stora
            underskotten i de offentliga budgeterna.
          </note>
          <note>
            Det som är utmärkande för svensk industri och ekonomi är en hög
            grad av internationalisering. Det innebär att Sverige utifrån
            sin storlek har ett stort antal multinationella företag och att
            svensk ekonomi i hög grad är sammanflätad med omvärlden genom
            fria kapitalrörelser. Vi ser också att dessa multinationella företag
            har en relativt stor andel av sina anställda utomlands, i vissa
            fall fler utomlands än i Sverige.
          </note>
          <note>
            Den andra sidan av internationaliseringen är att svensk ekonomi
            är mycket exportberoende, en export som är, och har varit, grunden
            för det svenska välståndet. Av Sveriges BNP går ca 30 % på export.
          </note>
          <note>
            För 1993 var siffran 30,3 %. Av den svenska industriproduktionen
            går hälften på export.
          </note>
          <note>
            Jag vill, fru talman, illustrera de ekonomiska problem Sverige
            har haft de senaste åren. Nedgången i exporten från 32,3 % till
            27,9 % är förlorade marknadsandelar och förlorade arbetstillfällen,
            inte ett minskat beroende av exporten.
          </note>
          <note>
            Handlingsfriheten för länder med liten exporthandel blir större
            när det gäller att angripa arbetslösheten. Handeln är och förblir
            - det skall vi ha klart för oss - grunden för det svenska välståndet.
            Det är alltså ingen lösning för oss att minska exportberoendet.
          </note>
          <note>
            Våra viktigaste handelspartner är EU- och EFTA-
          </note>
          <note>
            länderna. Tillsammans går drygt 70 % av vår export till det s.k.
            EES-området. Av naturliga skäl är också vår import från samma
            område ungefär lika omfattande. EU/EES-området är därför vår viktigaste
            handelspartner. Våra företag måste därför få samma konkurrensvillkor
            som företagen i länderna inom EU.
          </note>
          <note>
            Andra konkurrensnackdelar än de naturliga måste på något sätt
            vägas upp av andra fördelar.
          </note>
          <note>
            Fru talman! De slutsatser som jag drar är att
          </note>
          <note>
            Sverige är en del av en internationell ekonomi, att vi är starkt
            exportberoende och beroende av goda handelsförbindelser. Detta
            beroende blir inte mindre om vi står utanför EU.
          </note>
          <note>
            En fråga som är återkommande, fru talman, är om det inte är tillräckligt
            med EES-avtalet. Problemet är att EES-avtalet inte ger någon långsiktig
            stabilitet.
          </note>
          <note>
            Företagen uppfattar avtalet som osäkert på grund av att det kan
            sägas upp eller urholkas om det blir för få länder som omfattas
            av det.
          </note>
          <note>
            Vidare påverkar EES-avtalet oss genom att vi delvis automatiskt
            påtar oss att följa det regelverk som EU beslutar, men vi saknar
            reellt inflytande över utformningen av dessa regler. Inte minst
            gäller det skogsindustrin och beslutet om återvinning inom EU.
          </note>
          <note>
            EES-avtalet ger ingen möjlighet till gemensam lagstiftning när
            det gäller miljöfrågor. Det, fru talman, får mig att höja på ögonbrynen
            när jag tänker på vilka partier som krampaktigt håller fast vid
            EES-avtalet som den enda vägen.
          </note>
          <note>
            EES-avtalet ger ingen som helst möjlighet till påverkan i frågor
            som gäller arbetslivet och social dumpning. Det är inte troligt
            att avtalet om koncernfackligt samarbete kommer att införas i
            EES-
          </note>
          <note>
            avtalet med tanke på arbetsgivarnas och den borgerliga regeringens
            envetna motstånd mot detta.
          </note>
          <note>
            Avslutningsvis ger EES-avtalet företagen det mesta men lämnar
            politiken utanför.
          </note>
          <note>
            Till sist, fru talman, återstår bara en fråga, och det är om
            det är möjligt att lämna EU-medlemskapet.
          </note>
          <note>
            Svaret på den frågan är ja enligt Wienkonventionen den 21 mars
            1986 artikel 56. Men artikel 56 är inte glasklar, och den svenska
            debatten brukar ha svårt att ge klara besked som inte har hängslen,
            skärp och störtkruka.
          </note>
          <note>
            En sista kommentar: T.o.m. miljöpartisten Per
          </note>
          <note>
            Gahrton erkänner numera att det går att lämna organisationen.
            Jag citerar ur Handbok för EU-
          </note>
          <note>
            tvivlaren, s. 42: "Är det då helt omöjligt att komma ut ur EU
            om man en gång tagit sig in? Antagligen inte -
          </note>
          <note>
            i varje fall på kort sikt. Men eftersom det inte finns någon
            på förhand överenskommen procedur kan det bli mycket trassel.
            Kanske måste man betala skadestånd för att få utträda."
          </note>
          <note>
            Även Per Gahrton, denna person som brukar vara mycket frikostig
            med negativa tolkningar av EU-
          </note>
          <note>
            rätten, erkänner alltså utträdesrätten och skräms enbart med
            ett skadestånd.
          </note>
          <note>
            Fru talman! Man slutar aldrig att förvånas.
          </note>
          <note>
            Avslutningsvis vill jag bara passa på att gratulera
          </note>
          <note>
            Finland till dess lyckade resultat i folkomröstningen.
          </note>
          <note>
            Vidare säger vi: På återseende, Finland, efter den 13
          </note>
          <note>
            november.
          </note>
          <note type="speaker">
            Anf. 113 BIRGITTA GIDBLOM (s):
          </note>
          <note>
            Fru talman! Jag är en av de många i vårt land som har haft svårt
            att ta ställning i EU-frågan. Ett tag trodde jag faktiskt på dem
            som sade att vi inte kan stå utanför. Men efter att ha läst, lyssnat
            och funderat har jag nu bestämt mig för att rösta nej till EU.
          </note>
          <note>
            Nej säger också majoriteten av Norrbottens befolkning enligt
            SIFO-mätningar och omröstningar.
          </note>
          <note>
            Ett exempel är Noliamässan i Piteå i somras, där 85%
          </note>
          <note>
            av de röstande sade nej till EU. Vi är också tre av åtta s-riksdagsledamöter
            från Norrbottensbänken som säger nej till EU.
          </note>
          <note>
            Det är långt från Norrbotten till Stockholm, men ännu längre
            till Bryssel. Och norrbottningarna känner oss som sitter i riksdagen
            och vet hur de kan få tag på oss för att fråga eller framföra
            synpunkter på den förda politiken. Men de kan inte ringa till
            byråkraterna i Bryssel om beslut som fattas i EU och inte heller
            utöva lobbyverksamhet. Det är förunnat de stora kapitalstarka
            grupperna.
          </note>
          <note>
            Jag anser att demokratin försämras om vi går med i EU. I Sverige
            utgår all offentlig makt från folket, samlad i Sveriges riksdag.
            Det är kärnan i den svenska demokratin.
          </note>
          <note>
            Men om Sverige blir medlem i Europeiska unionen, minskar riksdagens
            makt och ansvar och svenska folket får allt mindre att säga till
            om. Vårt statsskick ändras i grunden. Beslutanderätten överförs
            från Sveriges riksdag till EU:s organ på många områden.
          </note>
          <note>
            Detta skrämmer mig. Vi lämnar alltså rätten att besluta till
            konservativa krafter ute i Europa. EG-
          </note>
          <note>
            rätten går också före svenska lagar. Vad kommer det att innebära?
          </note>
          <note>
            Jag säger också nej på grund av den politik som förs i EU. Den
            är ett misslyckande utifrån socialdemokratiska värderingar. Om
            vi går med i EU, innebär det att vi ansluter oss till EU:s ekonomiska
            politik. Det är samma politik som den borgerliga regeringen fört
            och som lett till massarbetslöshet, stort budgetunderskott, nedskärningar
            i offentlig sektor, kraftigt ökade inkomstklyftor och privatiseringar.
          </note>
          <note>
            Det är den politiken vi socialdemokrater slagits mot under valrörelsen.
            Svenska folket har klart sagt ifrån, genom att välja bort den
            förra regeringen, att man inte vill ha denna politik.
          </note>
          <note>
            Arbetslösheten är hög i EU-länderna. Att hålla nere inflationen
            går före kampen mot arbetslösheten.
          </note>
          <note>
            När vitboken kom ut väcktes förhoppningar att kampen mot arbetslösheten
            skulle sättas högt. Men när man läser hur arbetslösheten skall
            minskas, ser man att det inte är lika positivt.
          </note>
          <note>
            Ökad flexibilitet i arbetslivet genom sänkta lönekostnader, upphävda
            trygghetslagar, frysta löner, nedskärningar i den offentliga sektorn
            - detta strider mot mina fackliga värderingar! Men vi känner väl
            igen dessa lösningar.
          </note>
          <note>
            SAF och borgerligheten i det här landet är ju för en EU-anslutning!
            Och vi söker medlemskap i det EU
          </note>
          <note>
            som finns i dag. Mina partikamrater på ja-sidan söker medlemskap
            i visionernas EU. Det är inget fel i att ha visioner, men de är
            alltför osäkra i det här fallet.
          </note>
          <note>
            EU vill skära i offentliga utgifter. Vi har också fått uppleva
            detta under den borgerliga regeringens år.
          </note>
          <note>
            Eftersom den offentliga sektorn är den största arbetsmarknaden
            för kvinnor är det kvinnorna som drabbas hårt.
          </note>
          <note>
            Detta är ett slag mot jämställdheten. För kvinnor är rätten till
            ett eget arbete och en självständig ekonomi den absoluta grunden
            för jämställdheten.
          </note>
          <note>
            Nedskärningar inom offentliga sektorn skulle också drabba kvinnor
            i glesbygd särskilt hårt, eftersom de flesta jobben där finns
            inom äldreomsorgen och barnomsorgen.
          </note>
          <note>
            Jag har varit fackligt aktiv i Kommunal i många år och bl.a.
            kämpat för fler heltidstjänster. Tyvärr har antalet deltidstjänster
            ökat i Sverige under de senaste åren. Är detta också en EU-anpassning?
            Deltidsarbete och tidsbegränsat arbete ökar ju också i EU-länderna.
          </note>
          <note>
            EU vill också att medborgarna skall kunna efterfråga tjänster,
            det gäller t.ex. hushållsarbete, och klara det genom skatteavdrag.
            Samma förslag har framförts i pigdebatten här hemma! Kvinnor och
            ungdomar skall utnyttjas i låglönejobb. Kvinnorna kommer att förlora
            på ett EU-medlemskap.
          </note>
          <note>
            Jag har även tittat på djurskyddet i Sverige och i
          </note>
          <note>
            EU-länderna. Klart är att svenska djurskyddsregler går längre
            än EU:s.
          </note>
          <note>
            Svenska bönder skall börja konkurrera med övriga
          </note>
          <note>
            Europa vid ett medlemskap. Våra höga krav på djurskydd gör att
            produktionen blir dyrare.
          </note>
          <note>
            Gränsskyddet, som medför ett påslag på importkött med 10-30 kronor
            per kilo, försvinner.
          </note>
          <note>
            Då kan importen av billigt utländskt kött öka. När vi står framför
            köttdisken och skall välja, har vi då glömt de fruktansvärda bilder
            vi sett i TV på djurtransporterna och slakten av djur i EU? Alla
            vet inte hur bl.a. grisarna, korna och kalvarna behandlas i
          </note>
          <note>
            EU:s djurfabriker.
          </note>
          <note>
            Behandlingen av EU:s djur är verkligen en orsak att inte köpa
            importerat kött. Men hur gör konsumenten när priset ofta avgör?
            Hur går det då för de svenska köttproducenterna? Jag hoppas att
            konsumenten, om den situationen uppstår, väljer att betala ett
            högre pris för att få varor från djurvänliga jordbruk, så att
            inte trycket att försämra djurskyddet i
          </note>
          <note>
            Sverige blir för stort.
          </note>
          <note>
            EU har, tack och lov, beslutat att minska djurförsöken med 50
            %. Men det kan ju Sverige också göra utan att gå med i EU.
          </note>
          <note>
            Som kvinna i Norrbotten, och som socialdemokrat och fackligt
            aktiv, kan jag omöjligt säga ja till det kapitalistiska EU som
            finns i dag! Men jag säger ja till ett internationellt samarbete,
            ja till ökad gemenskap och samarbete med hela Europa, öststaterna
            och övriga världen.
          </note>
          <note type="speaker">
            Anf. 114 INGEMAR JOSEFSSON (s):
          </note>
          <note>
            Fru talman! Det har förvånat mig hur svart och vitt talarna redovisar
            sin syn på ett eventuellt medlemskap. Lyckan finns endast på en
            sida av sjön.
          </note>
          <note>
            Jag för min del vill erkänna att jag hela tiden har tyckt att
            valet varit svårt. Det finns goda skäl både för och emot.
          </note>
          <note>
            Många har talat om vad som förenar oss i Europa.
          </note>
          <note>
            Jag tror att man, om man vill se var problemen kommer att uppstå,
            i stället skall se vad det är som skiljer oss åt. Det är där vi
            har en annan tradition eller valt en annan väg som Sverige kommer
            att möta problem inom EU.
          </note>
          <note>
            Jag skall ta några exempel som det inte talats så mycket om i
            dagens debatt och börjar då med
          </note>
          <note>
            Sveriges kommuner och det lokala självstyret i dessa.
          </note>
          <note>
            Vi har en lång tradition och, tror jag, en gemensam vilja att
            genom kommunerna få en verklig decentralisering till stånd.
          </note>
          <note>
            Vårt system för lokalt beslutsfattande finns inte, i varje fall
            inte i den form vi känner till, utanför
          </note>
          <note>
            Norden.
          </note>
          <note>
            De 288 svenska kommunerna skall jämföras med
          </note>
          <note>
            Italiens drygt 8 000 kommuner, Frankrikes 36 000
          </note>
          <note>
            kommuner eller Tysklands drygt 16 000 kommuner.
          </note>
          <note>
            Till detta skall också läggas att för alla dessa tre länder finns
            det tre lokala nivåer. Med ordet nivåer menar jag här just nivåer.
            Vi i Sverige däremot har två kommuntyper med olika uppgifter jämställda
            med varandra.
          </note>
          <note>
            En marknad med gemensamma regler som berör allt fler områden
            är ett potentiellt hot mot den kommunala självbestämmanderätten.
            I Sverige ligger de offentliga resurserna i hög grad på lokal
            nivå, medan den ekonomiska makten i många EU-länder i stället
            ligger på "högre" samhällsnivå. I en fransk kommun exempelvis
            måste ännu i dag budgeten underställas en statlig prövning.
          </note>
          <note>
            I tysk debatt talas det om en ökad spänning mellan samhällsnivåerna.
            Att den europeiska nivåns regleringar och resursanspråk ökar innebär
            att man tar i anspråk en större del av de samlade offentliga resurserna
            i Tyskland. Eftersom både förbunds- och delstatsnivåernas ekonomier
            berörs, finns det en tendens till att de tyska regionerna kompenserar
            sig på den lokala nivåns bekostnad. Detta sker nu i
          </note>
          <note>
            Tyskland.
          </note>
          <note>
            Fru talman! Om en gemensam ekonomisk politik inom EU skulle kräva
            att det sammantagna skatteuttaget minskas för en längre tid, så
            medför grundlagsskyddet för den kommunala beskattningsrätten att
            det i första hand är det statliga skatteutrymmet som måste ge
            vika. Det hävdar
          </note>
          <note>
            Grundlagsutredningen. Kan någon i dag bekräfta detta? Motsvarande
            principiella resonemang kan föras även inom andra områden där
            den kommunala självstyrelsen berörs.
          </note>
          <note>
            Så ett annat område där Sverige och Norden skiljer sig från övriga
            Europa.
          </note>
          <note>
            Vi har starka parter på arbetsmarknaden. Det har varit bra för
            Sverige. Vi har en lagstiftning som inom arbetsrätten bygger på
            starka parter. Det är en del av den svenska modellen.
          </note>
          <note>
            Jag skall inte redovisa arbetsgivarorganisationens styrka utan
            bara ge några siffror från arbetstagarsidan.
          </note>
          <note>
            Den fackliga organisationsgraden är i dag runt 85 % i
          </note>
          <note>
            Sverige. Jämfört med de tre länder som jag tidigare nämnde är
            förhållandena följande: I Italien gäller
          </note>
          <note>
            34 %, i Frankrike 10 % och i Västtyskland 32 %
          </note>
          <note>
            organisationsgrad.
          </note>
          <note>
            Med den redovisade bakgrunden kan alla förstå att det svenska
            systemet inte kommer att kunna fullföljas inom EU. Det finns inte
            grund för det inom EU.
          </note>
          <note>
            Slutligen vill jag visa på ytterligare ett område där vi skiljer
            oss från stora delar av övriga Europa och som spelar en stor roll
            för mig: den svenska offentlighetsprincipen. Av en händelse kom
            jag för en vecka sedan i kontakt med utarbetandet av ett nytt
          </note>
          <note>
            EU-direktiv som kan förändra utformningen av kommunalvalen i
            Sverige.
          </note>
          <note>
            I EU-kommissionens förslag står det inget om den frivilliga rösträtten
            eller om en automatisk registrering av väljare - två viktiga delar
            i den svenska röstprocessen.
          </note>
          <note>
            Det är inte för att klaga på förslaget som jag tagit upp det
            här, utan det har jag gjort för att jag ville redovisa mina svårigheter
            att få reda på något om förslaget. Jag har försökt att ta reda
            på mera om hur förslaget ligger till och om argumenteringen. Men
            jag har mötts med argumentet att handlingen är sekretessbelagd.
          </note>
          <note>
            Sveriges lagar för kommunalval kan alltså förändras utan traditionell
            insyn och debatt. Detta är bara ett exempel, och det här kan gälla
            också på andra områden.
          </note>
          <note>
            Fru talman! Valet är inte lätt. För min del blir det ett nej
            den 13 november.
          </note>
          <note type="speaker">
            Anf. 115 SVEN-ERIK ÖSTERBERG (s):
          </note>
          <note>
            Fru talman! Vi står nu inför ett mycket stort och viktigt vägval.
            Valet gäller huruvida vi skall ansluta oss till den europeiska
            gemenskapen eller om vi skall välja att stå utanför.
          </note>
          <note>
            Sveriges folk avgör frågan den 13 november.
          </note>
          <note>
            Tiden fram till dess kommer att användas till idel debatter och
            argumentation. För mig är valet lätt när vi har kommit så här
            långt i tiden.
          </note>
          <note>
            Arbetarrörelsen, som jag tillhör, har alltid varit internationell
            och öppen för vår omvärld.
          </note>
          <note>
            Arbetarrörelsen har trott på samarbetet som ett medel att nå
            målen för att skapa ett rättvist och solidariskt samhälle där
            alla människor behövs.
          </note>
          <note>
            Arbetarrörelsen har trott, och tror, på den politiska makten,
            vilken utgår från folket, som den som styr och fattar de avgörande
            besluten i vårt samhälle.
          </note>
          <note>
            Därför är det fullständigt självklart för mig som socialdemokrat
            att säga ja till EU!
          </note>
          <note>
            Jag gör det för att vi genom det europeiska samarbetet åter med
            gemensamma krafter skall kunna sätta den politiska makten före
            marknadskrafternas inflytande över våra liv. Jag gör det för att
            på så sätt kunna få ned vår skyhöga ränta med följden att investeringarna
            åter kan öka i vårt land och samtidigt att vår arbetslöshet pressas
            ned på en rimlig nivå. Jag gör det därför att jag ser den europeiska
            unionen som en mycket viktig garant för att hela Europa skall
            kunna bli en fredens världsdel. Jag gör det därför att på sikt
            bör hela det forna östblocket ingå i EU.
          </note>
          <note>
            Jag är helt övertygad om att endast genom ett hållbart och stabilt
            samarbete, stater emellan, kan söndrade länder och nationer få
            kraft att bygga upp sin välfärd och bli demokratiska stater. Det
            känns för mig som mycket avlägset och konstigt om Sverige inte
            skulle finnas med i det arbetet.
          </note>
          <note>
            Att föra en diskussion och argumentation huruvida det blir på
            det ena eller andra sättet i detalj om vi går med i EU eller om
            vi väljer att stå utanför tycker jag egentligen är ganska meningslöst.
            Ingen vet egentligen hur det blir i detalj. För mig handlar hela
            frågan om hur vi tror att Sverige kan utvecklas och få de bästa
            förutsättningarna för att vi skall kunna behålla och helst utveckla
            vår välfärd. Det handlar om hur vi skall få förutsättningar som
            ger oss möjlighet att få ordning på vår ekonomi, minska vår statsskuld
            och pressa tillbaka budgetunderskottet.
          </note>
          <note>
            Får vi detta genom att säga ja och tillhöra samma organisation
            som våra största handelspartner? Får vi det genom att säga nej
            men ändå säga oss vara öppna för samarbete? Eller får vi det genom
            att förlita oss på
          </note>
          <note>
            EES-avtalet med ett års uppsägningstid?
          </note>
          <note>
            Är det inte stor risk att EU:s medlemsstater, våra viktigaste
            handelspartner, inte tar oss på allvar, om vi samtidigt som vi
            säger nej säger oss vara öppna för samarbete, men i annan form
            än EU? Jag tror att nuvarande situation som Sverige befinner sig
            i, som icke-medlem, inte skall jämföras med en situation som uppstår
            ganska snart efter den 13 november, om folkomröstningen säger
            nej.
          </note>
          <note>
            Nu ser omvärlden Sverige som ett land som är på väg in i ett
            europeiskt samarbete. Så gör även näringslivet. Men säger vi nej
            har vi definitivt och slutgiltigt tagit avstånd från ett medlemskap
            i EU. Jag tror att en stor omformering då kan ske av hur näringslivet
            och EU:s medlemsstater kommer att se på Sverige som handelspartner
            och som ett land att lägga framtida investeringar i.
          </note>
          <note>
            Investeringar behövs i Sverige i dag. Vi behöver öka vår produktion
            så att den klarar av den konsumtion som vi redan har. Investeringar,
            ökad produktion och fler människor i arbete är det bästa alternativet
            för att slippa neddragningar inom vårt välfärdssystem.
          </note>
          <note>
            EU-kritikerna framför som sitt huvudargument att
          </note>
          <note>
            Sverige vid ett tillhörande av den europeiska unionen får frånhävda
            sig beslutanderätt i en rad frågor. Det är till viss del sant.
            Men ett samarbete som innebär ansvar och framåtsträvande för att
            åstadkomma ett gemensamt bättre resultat är alltid ett givande
            och tagande. Har sedan vår omvärld förändrats så att beslut som
            endast för ett decennium sedan var av nationell art nu blivit
            frågor som spänner över en hel rad stater så måste också besluten,
            som jag ser det, fattas på motsvarande nivå för att de skall ha
            någon verkan i praktiken. Exempel är bl.a. ekonomiska frågor som
            styr vår internationella penningmarknad.
          </note>
          <note>
            Fru talman! Jag tror på Sverige. Jag tror på
          </note>
          <note>
            Europa. Jag tror på Sveriges folk. Jag tror på ett ja den 13
            november som det bästa för Sverige i Europa!
          </note>
          <note>
            Övriga internationella frågor
          </note>
          <note type="speaker">
            Anf. 116 JUAN FONSECA (s):
          </note>
          <note>
            Fru talman! Sverige är i dag ett mångkulturellt samhälle. Vi
            måste gemensamt förhindra att samhället splittras genom motsättningar
            mellan människor från olika länder och kulturer. Hela vårt samhälle
            måste mobiliseras för att öka integration och motverka segregation.
            Så sade statsminister Ingvar Carlsson i regeringsförklaringen
            den 7 oktober.
          </note>
          <note>
            Ingvar Carlsson konstaterar därmed att invandringen har förändrat
            Sverige. Drygt 1,5
          </note>
          <note>
            miljoner av landets invånare har invandrarbakgrund.
          </note>
          <note>
            Det mångetniska Sverige har kommit för att stanna.
          </note>
          <note>
            Frågan - den mest relevanta man kan ställa sig i dag i vårt land
            - är hur detta nya Sverige kan sättas ihop, hur vi skapar ett
            land med plats för alla dess medborgare oavsett hudfärg, religion
            och födelseort.
          </note>
          <note>
            Denna fråga har varit praktiskt tagit frånvarande i det offentliga
            samtalet. Integrationspolitiken har bestått av vackra ord som
            har litet att göra med den verklighet som formar sig inför våra
            ögon. Jämlikhet, samverkan och valfrihet, dessa tre principer
            för den svenska invandrarpolitiken har resulterat i växande klyftor,
            segregering och konflikter. Vårt samhälle visar en oroväckande
            oförmåga att bejaka den mångfald som i en tid av snabb internationalisering
            borde vara en av landets viktigaste resurser.
          </note>
          <note>
            Det nya Sverige är starkt underrepresenterat i alla de instanser
            som avgör vårt lands öde. Detta gäller såväl den politiska som
            den ekonomiska och kulturella makten. Så länge detta inte förändras,
            så länge de nya röster som befolkar våra gator och torg inte kommer
            in i samhällets avgörande strukturer, så länge de nya svenskarna
            är integrationens objekt och inte dess subjekt, kommer politiken
            att bestå av goda intentioner som leder till främlingskap hos
            dem som måste integreras.
          </note>
          <note>
            Ett mångkulturellt samhälle måste innebära ett
          </note>
          <note>
            Sverige som fungerar på ett nytt sätt och tar till vara mångfalden
            - ett Sverige som bygger på människors olikheter, integrerar sina
            nya medborgare med värdighet och respekterar rätten att vara svensk
            på nya och annorlunda sätt.
          </note>
          <note>
            För att arbeta med integrationsfrågor och motverka segregering
            krävs det nya och moderna strukturer som just återspeglar det
            nya samhället.
          </note>
          <note>
            Regeringen borde skilja flykting- och invandrarpolitiken från
            varandra. Organisatoriskt bör alla frågor som berör flyktingfrågorna
            flyttas över till
          </note>
          <note>
            Utrikesdepartementet under den biträdande utrikesministerns ansvar.
          </note>
          <note>
            Invandrarministern bör ägna sig helt och hållet år integrationsfrågor.
            Ministern bör knyta till sig duktiga medarbetare som har invandrarbakgrund,
            kompetens i mångkulturella frågor och social erfarenhet av invandrarnas
            verklighet och som givetvis har helt allmänna meriter. Riksdagen
            bör också överväga förändringar i hanteringen av invandrar- och
            integrationsfrågor. Ett nytt integrationsutskott borde diskuteras.
          </note>
          <note>
            Herr talman! För att motverka segregation krävs det ett antal
            radikala åtgärder inom samtliga samhällsområden, inte minst på
            arbetsmarknaden och bostadsmarknaden. I dag växer en ny fattigdom
            fram i många av landets storstadsområden, och en växande underklass
            håller på att skapas. Arbetslösheten i en del av dessa områden
            upp till 20 %. Som en följd av denna arbetslöshet är socialbidragsberoendet
            väldigt stort.
          </note>
          <note>
            Vad som krävs i dag för att bryta fattigdomen är ett slags åtgärdspaket
            - ett stort Dennispaket - mot segregation och fattigdom. Det krävs
            också ett nytt synsätt som utgår från att människorna i dessa
            områden utgör enorma resurser och inte skall betraktas som problem.
          </note>
          <note>
            Regeringen borde diskutera en modell med regionalt stöd till
            dessa områden. En solidarisk fond bör tillskapas som årligen finansieras
            med åtminstone
          </note>
          <note>
            1 promille av landets bruttonationalprodukt.
          </note>
          <note>
            Kommuner, landsting, privata företag, organisationer, folkrörelser
            och andra bör involveras i denna för landet avgörande fråga.
          </note>
          <note type="speaker">
            Anf. 117 GUSTAF VON ESSEN (m):
          </note>
          <note>
            Herr talman! Svensk flykting- och invandringspolitik har alltför
            mycket och alltför länge handlat om våra möjligheter och vår vilja
            att ta emot flyktingar och flyende i vårt eget land.
          </note>
          <note>
            Vad som är en humanitär flyktingpolitik kan diskuteras. Vi måste
            givetvis hävda asylrätten och rätten för de asylsökande att få
            en värdig och rättssäker behandling. Men vi måste också med realism
            analysera de större sammanhangen i vilka flyktingproblemen är
            en av flera synliga delar utöver undernäring, sjukdomar, miljöförstöring,
            arbetslöshet och sociala konflikter runt om på vårt jordklot.
          </note>
          <note>
            Det är nu tid för eftertanke och allvarliga överväganden. Det
            är nödvändigt att flyktingpolitiken sätts in i en helhetssyn,
            en helhetssyn som berör frågorna om befolkningsökning, mänskliga
            rättigheter, försörjningsmöjligheter och säkerhetspolitik.
          </note>
          <note>
            Flyktingproblematiken har sin grund i strukturella obalanser
            på vårt jordklot. Befolkningsexplosionen i tredje världen är det
            allt överskuggande problemet.
          </note>
          <note>
            Försörjningskris blir effekten liksom miljöförstöring.
          </note>
          <note>
            Allt detta är känt och redovisat i otaliga sammanhang. Jordens
            befolkning som i dag är 5,5
          </note>
          <note>
            miljarder växer till 8,5 miljarder till år 2025, allt detta enligt
            FN:s befolkningsfond.
          </note>
          <note>
            I tredje världen minskar den odlingsbara jorden, men befolkningen
            ökar. Försörjningskriser leder till kamp om jorden och marken,
            konflikter som ofta får etniska eller andra förtecken. Arbetslöshet
            och sociala spänningar blir ett allt ökande hot mot den politiska
            och sociala stabiliteten. I delar av Afrika, där situationen är
            värst, existerar de formella statsbildningarna oftast endast till
            namnet. Kaos, laglöshet och våld är på många håll där ett normaltillstånd.
          </note>
          <note>
            Det är i detta perspektiv som migrationen skall ses. utstötningsmekanismerna
            är så påtagliga att flyktingrörelserna kommer att öka fortlöpande.
            Alla lämnar inte sina länder, eftersom de inte kan. De skulle
            göra det om de kunde. Men många många ger sig i väg.
          </note>
          <note>
            Flertalet flyr inom det egna landet eller till angränsande länder.
            Men åtskilliga ger sig i väg längre. Dessa är ofta mer resursstarka.
            För dem är det viktigt vilka attrationsfaktorer som präglar de
            olika länderna. Väst lockar givetvis med högre levnadsstandard
            och drar självklart.
          </note>
          <note>
            Sverige har under åren visat sig ha en alldeles särskild dragningskraft
            och har jämförelsevis tagit emot långt fler flyktingar och flyende
            än vad andra länder gjort i vår omvärld.
          </note>
          <note>
            Vi måste konstatera att det är de mest behövande flyktingarna
            som finns kvar i hemländerna eller i dessas närområden. Därför
            menar jag att våra resurser huvudsakligen måste gå till dem.
          </note>
          <note>
            Vår asylpolitik bör inriktas på att de som har klara och entydiga
            skyddsbehov skall få stanna i landet.
          </note>
          <note>
            Våra medel och insatser skall användas för de mest behövande.
          </note>
          <note>
            Det kan inte vara rimligt att vi medverkar till att permanenta
            flyktingskap för stora grupper genom livslånga uppehållstillstånd.
            Där så är möjligt bör återvändande ske. De fattiga ländernas utveckling
            är ju också beroende av att de inte dräneras på utbildade och
            resursstarka människor. En tredjedel av Afrikas akademiker befinner
            sig i väst.
          </note>
          <note>
            Men detta räcker inte. En helhetssyn måste etableras. FN måste
            få möjlighet att ingripa tidigare.
          </note>
          <note>
            Ett medvetet och planmässigt arbete för att etablera ett system
            med tidiga varningssignaler är nödvändigt.
          </note>
          <note>
            Lika nödvändigt är det att världssamfundet reagerar på sådana
            signaler. Det är mycket billigare och mer humant att gripa in
            i ett tidigt skede än att komma när fördämningarna har rasat.
          </note>
          <note>
            Förebyggande utvecklingsarbete, ständigt hävdande av mänskliga
            rättigheter, diplomatiska ansträngningar, biståndsinsatser, övervakning,
            insatser av fredsbevarande trupp, allt detta inom landet eller
            i närområdet är den helhetssyn som mycket medvetet bör prägla
            svensk politik. Så sker i stor utsträckning redan, men det finns
            ändå en tendens att särskilja just flyktingpolitiken. Det är ju
            bara att titta på både departementsindelningen och utskottsindelningen.
          </note>
          <note>
            Till detta kommer nödvändigheten med samarbete och samordning
            med andra länder. I vårt fall är det naturligt att försöka påverka
            EU i denna riktning, eftersom de västliga resurserna är en förutsättning
            för en bättre utveckling för de fattigare länderna i tredje världen.
          </note>
          <note>
            Svensk flykting- och invandringspolitik bör alltså utformas så,
            att en tydligare samordning kan åstadkommas i syfte att styra
            över inriktningen på mer av förebyggande arbete och mer av insatser
            i närområdena.
          </note>
          <note>
            Herr talman! Jag vill slutligen också ta upp en mindre men från
            humanitär utgångspunkt mycket angelägen fråga. I Estland finns
            ett antal kurder som på olika sätt tagit sig dit i hopp om att
            få komma till
          </note>
          <note>
            Sverige för att söka asyl. Dessa människor har flytt från sina
            hemländer, och vi kan ana de bakomliggande orsakerna.
          </note>
          <note>
            Givetvis kan jag lika litet som någon annan bedöma asylgrunderna.
            Men det är dock inte möjligt att dessa kurder i Estland kan vistas
            där under nuvarande miserabla fysiska och psykiska förhållanden
            alltför länge. Någon lösning måste till.
          </note>
          <note>
            Jag hoppas att regeringen vill medverka till att en lösning av
            situationen kan komma till stånd.
          </note>
          <note type="speaker">
            Anf. 118 RUNE BACKLUND (c):
          </note>
          <note>
            Herr talman! I tre års tid har vi här i kammaren diskuterat flyktingpolitiken
            väldigt intensivt. I många av debatterna har skiljelinjen inte
            gått mellan regeringsföreträdare och opposition utan mellan Ny
            demokrati och övriga partier. Vi har under flera debatter fört
            en intensiv upplysningsverksamhet om vad som gäller i den svenska
            flyktingpolitiken, dess regelverk och kostnader osv.
          </note>
          <note>
            Jag finner anledning att inledningsvis i denna debatt med tillfredsställelse
            notera att det partiet nu inte finns kvar här i riksdagen. Inte
            ens dess sista desperata försök att hålla sig kvar här i riksdagen
            med hjälp av braskande annonser om flyktingpolitikens kostnader
            räckte för att väljarna skulle låta partiet få sitta kvar här
            i riksdagen. Det är ett sundhetstecken att den typen av argumentering
            inte har gått hem.
          </note>
          <note>
            Men det hindrar ju inte att det finns anledning att ändå vara
            observant på andra ytterlighetsgruppers agerande. Vi har kunnat
            se i det valresultat som presenterats på en del håll i landet
            att andra mindre partier med starkt invandrarfientligt budskap
            har gjort lokala framgångar. Det gör att den debatt som vi har
            fört här i kammaren om varför vi skall ha en flyktingpolitik,
            varför vi skall engagera oss internationellt i flyktingfrågor
            och varför vi skall driva asylrätten i olika sammanhang inte får
            stanna av i och med att det parti som tydligast har markerat sin
            ståndpunkt har försvunnit härifrån riksdagen. Det arbetet måste
            vi fortsätta både från den här talarstolen och från andra talarstolar
            runt omkring i landet.
          </note>
          <note>
            Jag vill i detta sammanhang också hälsa den nye invandrarministern
            välkommen hit till riksdagen och till våra debatter. Vi har haft
            anledning att träffas i andra sammanhang, men nu kommer vi att
            flytta över och föra en hel del debatter i denna kammare. Jag
            vill då från mitt partis sida, Centerpartiet, markera det som
            vi ser som de kanske tre viktigaste frågorna under denna mandatperiod
            att hantera på både flykting- och invandrarpolitiska området.
          </note>
          <note>
            Den första uppgiften gäller att flyktingpolitiken enligt vår
            uppfattning behöver göras tydligare. För att det skall finnas
            ett starkt folkligt engagemang och en förståelse för flyktingpolitiken
            måste den framstå som tydlig, klar och lättbegriplig för en bred
            allmänhet.
          </note>
          <note>
            Som en sammanfattning av våra erfarenheter av de senaste årens
            händelser kan sägas att utvecklingen flera gånger har överraskat
            både myndigheter och politiker när det gäller antalet människor
            som har sökt sig till Sverige och under vilka omständigheter som
            vi har fått lösa dessa problem. Det har lett till att vi har fått
            göra avsteg från vår politik på flera områden, varigenom den förda
            flyktingpolitiken i vissa stycken blivit otydlig.
          </note>
          <note>
            En av våra kanske viktigaste uppgifter blir att återföra vår
            utlänningslagstiftning och vår tillämpning av utlänningslagen
            till en sådan tydlighet att människor framför sig kan se vilka
            skäl som leder till asyl och till rätten att stanna i Sverige.
            Det är en av huvuduppgifterna under denna mandatperiod.
          </note>
          <note>
            Den andra stora uppgiften blir att komma till rätta med invandrarnas
            bekymmer på arbetsmarknaden.
          </note>
          <note>
            Det finns i dag stora problem för alla grupper på arbetsmarknaden,
            men de är speciellt accentuerade för de grupper som har invandrarbakgrund
            eller som har kommit som flyktingar under senare år. Vi har därvidlag
            mycket stora uppgifter framför oss. Om vi inte kommer till rätta
            med dem, riskerar vi att hamna i en situation där en stor grupp
            människor aldrig kommer in på arbetsmarknaden. Det är en situation
            som vi inte kan acceptera.
          </note>
          <note>
            Det finns många frågor att diskutera. Jag skall nöja mig med
            att till invandrarministern ställa en fråga som kan vara av visst
            intresse. Den förra regeringen införde en invandrarpraktik för
            att underlätta inträdet på arbetsmarknaden för invandrare.
          </note>
          <note>
            Under tiden före valrörelsen och under denna har det kommit signaler
            från socialdemokraterna om att man skulle avskaffa invandrarpraktiken.
            Jag vill fråga vad som kommer att hända med just denna åtgärd,
            som av många har upplevts som mycket positiv för att underlätta
            inträdet på arbetsmarknaden.
          </note>
          <note>
            Den tredje delen handlar om att komma till rätta med den negativa
            spiral som Juan Fonseca pekade på i sitt anförande, dvs.. problemen
            med de invandrartäta bostadsområdena. Vi har från centerns sida
            sagt att vi är beredda att medverka i ett nationellt upprustningsprogram
            för dessa bostadsområden. Vi var en gång i tiden motståndare till
            att de byggdes. Vi ansåg att de ur samhällsplaneringssynpunkt
            var felaktiga. Men nu finns de, och människor bor i dem.
          </note>
          <note>
            Vi måste försöka finna modeller för att göra dessa områden till
            socialt acceptabla och fungerande bostadsområden.
          </note>
          <note>
            Det som vi från vår sida har markerat är att det för att detta
            upprustningsprogram skall fungera krävs att de människor som bor
            i dessa områden får möjligheter att påverka och bidra till att
            fatta beslut om hur man skall förändra och utveckla dessa bostadsområden.
            Detta måste bygga på en lokal demokrati för att de åtgärder som
            man sätter in på nationell nivå skall kunna bli framgångsrika.
          </note>
          <note>
            Herr talman! Jag har pekat ut tre uppgifter som jag tycker är
            särskilt viktiga för oss att hantera under denna mandatperiod.
            Det finns naturligtvis många fler frågor som är intressanta och
            som det skulle kunna föras en debatt om, men det kommer fler debattillfällen
            här i kammaren.
          </note>
          <note type="speaker">
            Anf. 119 GUSTAV VON ESSEN (m)
          </note>
          <note>
            replik:
          </note>
          <note>
            Herr talman! Jag konstaterar att jag försökte hålla mig till
            rubriken Övriga internationella frågor i denna del av debatten,
            men det verkar som om debatten mera glider över till integrationsfrågor.
            Jag har personligen ingenting emot detta, men jag hade förberett
            mig för att gå in på internationella aspekter och flyktingpolitiken.
            Jag tänker, om inte herr talmannen har något emot det, också hålla
            fast vid detta. Jag kommer därför i mina repliker inte att ta
            upp sådant som gäller integrationsfrågor.
          </note>
          <note type="speaker">
            Anf. 120 Statsrådet LEIF BLOMBERG (s):
          </note>
          <note>
            Herr talman! Jag tänker till att börja med rent allmänt beskriva
            inriktningen i den socialdemokratiska flyktingpolitiken. Den har
            tagit fasta på att vi i ökad utsträckning måste finna gemensamma
            lösningar på mycket svåra mänskliga problem i Norden, i Europa
            och i ett globalt perspektiv.
          </note>
          <note>
            Vi måste för det första öka våra ansträngningar för att komma
            fram till politiska insatser i samarbete med de länder som finns
            omkring oss, om vi har någon ambition att lösa de mänskliga problem
            som kan uppstå när flyktingrörelser börjar. Vi tror att detta
            är en grundläggande förutsättning. Det är en långsiktig ambition
            och målsättning.
          </note>
          <note>
            För det andra tror vi att det är väsentligt att vårt land riktar
            in sig mer, fortfarande i internationell samverkan, på att åstadkomma
            en politik som tar sikte på att förhindra att flyktingsituationer
            uppstår.
          </note>
          <note>
            Vi tror också att det är viktigt att samordna olika avsnitt i
            den svenska politiken. Vi vill samordna flyktingpolitiken med
            biståndspolitik och kanske i viss mån också försvarspolitik liksom
            med andra delar av vår verksamhet som sammantaget kan ge så bra
            förutsättningar som möjligt att förhindra att flyktingsituationer
            uppstår.
          </note>
          <note>
            En bärande tanke är att vi skall försöka att i ökad utsträckning
            hjälpa människor i närområdena. Vi tror att det också här i många
            fall, om också inte alltid, finns förutsättningar för en samordning
            mellan biståndsansträngningar och flyktingpolitik för åstadkommande
            av denna typ av hjälp i närområdena.
          </note>
          <note>
            För det tredje handlar vår flyktingpolitik om att hjälpa människor
            att få skydd, om så krävs, i Sverige eller i något annat land.
            Det gäller människor som kommer hit och söker asyl. De som har
            starka skyddsbehov enligt den proposition som socialdemokraterna
            lade på riksdagens bord 1991
          </note>
          <note>
            skall enligt vår uppfattning ha rätt att få asyl i Sverige.
          </note>
          <note>
            Vi vill slå vakt om asylrätten för människor som behöver skydd.
            Samtidigt vill vi naturligtvis effektivisera vår flyktingpolitik.
            Rune Backlund beskrev på ett bra sätt hur man tydligare skall
            kunna ange på vilka grunder flyktingar kan få stanna i
          </note>
          <note>
            Sverige. På det sättet kan man ge en bättre bild av svensk politik
            i omvärlden men också i vårt eget samhälle. Härigenom kan människors
            förtroende för vår politik öka.
          </note>
          <note>
            Det finns en rad åtgärder och insatser som vi måste överväga.
            Till den ändan tillsatte den förra regeringen en invandrings-
            och flyktingspolitisk kommitté. Den har också tillsatt vissa enmansutredare
            som skall se över olika delar av vår lagstiftning på detta område.
            Vi ämnar fortsätta detta arbete och överväger nu att ändra på
            organisationsformerna. Vi fäster stort avseende vid möjligheterna
            att fortsätta denna dialog och att så långt så kan ske finna lösningar
            på människors problem i en parlamentarisk enighet.
          </note>
          <note>
            Om det finns något område där det är särskilt viktigt att inte
            få onödig diskussion och onödiga trätor, är det inom vår flyktingpolitik.
            Vi har alla något att tjäna på att försöka åstadkomma en parlamentarisk
            enighet om grunderna för svensk flyktingpolitik. Vi kommer också
            att arbeta efter dessa utgångspunkter framöver.
          </note>
          <note>
            Juan Fonseca tog upp integrationsfrågorna. Jag skulle i stort
            kunna instämma i Juan Fonsecas inlägg i detta sammanhang. Jag
            vill bara understryka vikten av att vi också här eftersträvar
            breda parlamentariska lösningar. Jag tyckte att Rune Backlund
            även på denna punkt gorde en klar markering av en vilja att medverka
            i denna riktning. Vi ser fram emot att få samarbeta också i dessa
            frågor.
          </note>
          <note>
            Klarar vi inte att hejda den segregation som nu syns mycket tydligt
            i det svenska samhället, hamnar vårt samhälle i ett läge som det
            är svårt att komma ut ur.Därför är det väldigt viktigt att vi
            försöker också här att i parlamentariskt sammansatta församlingar
            skissa på vilka insatser och åtgärder vi kan göra för att bryta
            den mycket negativa utvecklingen.
          </note>
          <note>
            Självklart har Socialdemokratin som regeringsparti ett mycket
            stort ansvar, men vi förväntar oss också en ordentlig uppställning
            från våra kolleger i andra partier, i syfte att försöka åstadkomma
            ett samhälle som ger invandrare och flyktingar förutsättningar
            att bli likabehandlade när det gäller språk, kunskaper och kompetens
            men också likabehandlade i den meningen att man skall behandlas
            som människa.
          </note>
          <note>
            När man exempelvis söker ett arbete skall man åtminstone få en
            chans att visa upp sig, så att arbetsgivaren kan göra en bedömning
            av de faktiska förutsättningarna för en anställning och att man
            inte sorteras bort redan från början på grund av att det står
            ett utländskt namn på ett papper.
          </note>
          <note>
            Här har vi väldigt mycket av problemen som finns i segregationsfrågorna.
            Vi ämnar alltså återkomma till detta, och jag kan försäkra Juan
            Fonseca att vi kommer att ta in invandrare och flyktingar väldigt
            nära i det här arbetet för att på det sättet ta vara på de erfarenheter
            och kunskaper som människor som kommit till oss kan ha att tillföra
            i diskussionen.
          </note>
          <note>
            När det sedan gäller Gustaf von Essen skall jag bara svara på
            en fråga. Här i riksdagen svarade jag i går kväll på en fråga
            som gällde kurder i Estland.
          </note>
          <note>
            Kurderna i Estland har en svår situation. Vår utrikesminister
            var där i går och förde samtal om bl.a.
          </note>
          <note>
            den frågan. Jag svarade i går att den svenska regeringen ser
            mycket allvarligt på att asylsökande interneras på det vis som
            sker i Estland i dag.
          </note>
          <note>
            Förutom utrikesministern har vi för närvarande i
          </note>
          <note>
            Estland bl.a. statssekreteraren i mitt departement, som diskuterar
            med våra finska och estniska kolleger vad vi kan göra för att
            gemensamt hjälpa till att underlätta situationen för de här människorna
            men också skapa förutsättningar så att esterna själva, som vill
            tillträda
          </note>
          <note>
            Genèvekonventionen, skall kunna göra det och leva upp till konventionens
            krav.
          </note>
          <note>
            Det krävs då en insats från både vår sida och finsk sida, och
            den är vi på väg att göra. Jag hoppas att vi också kan lösa den
            mycket svåra situation som för närvarande råder för de kurdiska
            flyktingarna i
          </note>
          <note>
            Estland.
          </note>
          <note>
            Rune Backlunds fråga om invandrarpraktik vill jag i dag inte
            ge något entydigt svar på. Vi bereder för närvarande ärenden på
            Arbetsmarknadsdepartementet.
          </note>
          <note>
            Frågan om invandrarpraktik finns med i diskussionen, men huruvida
            vi kommer att genomföra någon förändring eller inte vill jag alltså
            komma tillbaka till litet senare. Jag kan inte svara på den frågan
            i dag.
          </note>
          <note type="speaker">
            Anf. 121 GUSTAF VON ESSEN (m)
          </note>
          <note>
            replik:
          </note>
          <note>
            Herr talman! Jag vill först framföra ett tack till invandrarministern
            för hans upplysningar vad beträffar det som görs för att åstadkomma
            förändringar och förbättringar för kurderna i Estland.
          </note>
          <note>
            Jag beklagar att jag inte var här i går, och jag har inte heller
            haft tillfälle att läsa snabbprotokollet från i går.
          </note>
          <note>
            Jag var alltså okunnig om det svar som invandrarministern gav
            i går. Men jag är nöjd med det han har sagt nu.
          </note>
          <note>
            Jag skulle vilja fråga invandrarministern, om han avser att i
            något hänseende ändra eller komplettera direktiven för den parlamentariska
            utredning som nu arbetar. Jag frågar på grundval av den redovisning
            som invandrarministern gjorde av den socialdemokratiska politiken.
            Det var ju en annan regering som utfärdade direktiven, och nu
            är alltså frågan om den nya regeringen kommer att ändra direktiven
            i någon riktning.
          </note>
          <note>
            Invandrarministern nämnde någonting om organisatoriska förändringar.
            Dem väntar vi väl på och ser vad det är för någonting, men det
            skulle vara intressant att få höra om det finns förslag till ändring
            av direktiven.
          </note>
          <note>
            I övrigt kan jag väl bara konstatera att i fråga om den internationella
            flyktingpolitiken och Sveriges roll där tycks det finnas rätt
            goda förutsättningar för en gemensam grundsyn. Mitt anförande
            innehöll rätt mycket av det som Leif Blomberg också tog upp i
            sitt.
          </note>
          <note>
            Integrationsinsatserna envisas jag fortfarande med att inte ta
            upp i dag. Eftersom det inte finns någon rubrik för det - rubriken
            nu är Övriga internationella frågor - tänker jag spara dem till
            en annan gång. Där kanske det blir litet svårare att rent generellt
            komma överens, eftersom vi har litet olika syn på hur ett samhälle
            skall utformas.
          </note>
          <note>
            Det jag framför allt efterfrågar är om det blir någon ändring
            av utredningsdirektiven.
          </note>
          <note type="speaker">
            Anf. 122 Statsrådet LEIF BLOMBERG (s):
          </note>
          <note>
            Herr talman! Vi ser för närvarande över direktiven och jobbar
            med både det organisatoriska och sakinnehållet i direktiven. Vi
            återkommer till det.
          </note>
          <note>
            Jag kan inte svara precis på vilka punkter det blir ändringar,
            men att det blir vissa förtydliganden och kanske mer omfattande
            direktiv för det fortsatta arbetet är jag ganska övertygad om.
            Exakt på vilka punkter vill jag inte ha någon uppfattning om just
            nu, utan vi återkommer inom loppet av några veckor.
          </note>
          <note type="speaker">
            Anf. 123 GUSTAF VON ESSEN (m)
          </note>
          <note>
            replik:
          </note>
          <note>
            Herr talman! Det är ju viktigt i så fall att vi kommer i gång
            med nystarten av arbetet i kommittén så fort som möjligt. Vi är
            alla överens om att det hastar litet grand.
          </note>
          <note>
            Det måste hända någonting nu så småningom, så att vi får fram
            förslag till riksdagen om vissa förändringar. Vi tycks vara överens
            också på den punkten - hoppas jag.
          </note>
          <note type="speaker">
            Anf. 124 Statsrådet LEIF BLOMBERG (s):
          </note>
          <note>
            Herr talman! Vår ambition är att vi skall ha framme förslag i
            sin helhet senast vid första kvartalsskiftet, alltså mars-april,
            nästa år.
          </note>
          <note type="speaker">
            Anf. 125 RUNE BACKLUND (c) replik:
          </note>
          <note>
            Herr talman! Jag noterar naturligtvis invandrarministerns utsträckta
            händer i fråga om att konstruktivt diskutera både innehållet i
            flyktingpolitiken och invandrarpolitiken i stort.
          </note>
          <note>
            Vi har från Centerpartiets sida under ett par år jobbat med att
            mejsla ut en politik som vi är beredda att stå för i form av flyktingpolitiska
            och invandrarpolitiska program. I programmen har vi flera intressanta
            idéer och förslag, som vi hoppas att vi skall kunna föra en diskussion
            om med invandrarministern och andra representanter för regeringspartiet,
            bl.a. i den kommitté som redan finns tillsatt och där det kan
            bli andra former för att diskutera dessa idéer.
          </note>
          <note>
            Jag har full förståelse för att man inte kan ha alla frågor beredda
            och klara efter några dagar, men jag vill gärna skicka med invandrarministern
            vad beträffar invandrarpraktiken att vid de kontakter jag har
            haft under den korta tid som den åtgärden har varit i kraft har
            den uppfattats väldigt positivt, såväl bland sådana som arbetar
            aktivt med att förmedla arbeten som bland företagare och bland
            invandrare.
          </note>
          <note>
            Invandrarpraktiken är ett bra sätt att knyta kontakter på arbetsmarknaden,
            och jag tycker att det skulle vara synd om man släppte den åtgärden
            innan den har fått verka en längre period. Jag hoppas att man
            i beredningsarbetet noga tänker sig för, innan man plockar bort
            den åtgärden.
          </note>
          <note>
            Miljöpolitik
          </note>
          <note type="speaker">
            Anf. 126 IVAR VIRGIN (m):
          </note>
          <note>
            Herr talman! Jag vill börja med att säga att jag håller med miljöminister
            Anna Lindh i hennes analys av det positiva i ett EU-medlemskap.
            Men jag kommer att framföra kritik mot henne i ett annat avseende.
          </note>
          <note>
            Under valrörelsen gjorde Anna Lindh ett uttalande som måste betraktas
            som ett praktfullt självmål. Hon kommenterade algblomningen i
            vissa delar av
          </note>
          <note>
            Östersjön och hävdade att den berodde på utsläpp från det svenska
            jordbruket och att borttagandet av regleringsavgifterna på handelsgödsel
            fått en negativ effekt på växtnäringsläckaget från jordbruket.
            Det var ju en åtgärd som den borgerliga regeringen vidtog helt
            i enlighet med den överenskommelse som fanns på det jordbrukspolitiska
            området från 1990.
          </note>
          <note>
            Det visade sig att algblomningen berodde på fosforöverskott och
            inte på för mycket kväve i vattnet.
          </note>
          <note>
            Och fosforutsläppen i Östersjön kommer framför allt från våra
            baltiska grannländer med obefintliga eller dåligt fungerande reningsverk.
            Hennes kommentar var alltså helt gripen ur luften. Den är ungefär
            av samma halt som Miljöpartiets påstående 1988, när säldöden slog
            till, att den berodde på för mycket kväve i vattnet. Det visade
            sig ju vara en sjukdom som spreds med ett valpsjukevirus.
          </note>
          <note>
            Det är allvarligt när miljödebatten förs utifrån klichéer och
            inte grundar sig på en saklig analys.
          </note>
          <note>
            Långsiktigt kommer detta att erodera trovärdigheten i miljöpolitiken.
            Uppslutningen bakom viktiga miljöåtgärder kommer att försvagas,
            om debatten förs på detta sätt.
          </note>
          <note>
            Om jag återgår ett ögonblick till växtnäringsläckagen från jordbruket,
            så har användningen av handelsgödsel, vilket inte är detsamma
            som försäljningen, varit i stort sett oförändrad trots att regleringsavgifterna
            tagits bort.
          </note>
          <note>
            Det beror säkert på att spannmålspriserna samtidigt sänktes kraftigt.
            Dessutom har stora insatser gjorts på växtodlingsområdet för att
            minska läckagen.
          </note>
          <note>
            Orimligheten i Anna Lindhs påstående framgår dessutom tydligt
            om man vet att en så drastisk åtgärd som att skogsplantera all
            åkermark som avvattnas mot
          </note>
          <note>
            Östersjön skulle minska kväveläckaget med ungefär
          </note>
          <note>
            1 %. Den effekten skulle uppstå efter fem-tio år.
          </note>
          <note>
            Åtgärder för att förbättra Östersjöns miljö sker bäst i internationellt
            samarbete och i kraftfulla hjälpinsatser i Estland, Lettland,
            Litauen och Polen.
          </note>
          <note>
            En betydande miljöhjälp har under den borgerliga regeringsperioden
            tillförts dessa länder. Jag är övertygad om att även dessa insatser
            kommer att vitaliseras genom ett svenskt medlemskap i EU. Vi bör
            då få möjlighet att intressera fler EU-medlemmar för att delta
            i detta samarbete.
          </note>
          <note>
            Över huvud taget kommer miljöpolitikens tyngdpunkt att förskjutas
            mot ett europeiskt samarbete, där EU kommer att vara kärnan. När
            80-
          </note>
          <note>
            90 % av de luftföroreningar som drabbar Sverige kommer utifrån,
            är det självklart att det, om vi kan få till stånd skärpta miljökrav
            i de länder som ingår i
          </note>
          <note>
            EU, har en direkt positiv effekt på oss.
          </note>
          <note>
            En miljöfråga som har varit uppe mycket i debatten, bl.a. i dag,
            är våra koldioxidutsläpp. Här var ju Sverige ett föregångsland
            genom sitt beslut om oförändrade utsläpp 1988. Det beslutet blev,
            trots den dåvarande miljöministern Birgitta Dahls ivriga protester,
            en framgång. Våra utsläpp på koldioxidområdet har faktiskt minskat
            med ungefär
          </note>
          <note>
            10 % sedan dess.
          </note>
          <note>
            Vi har nu omformulerat våra mål och infört koldioxidavgifter,
            som säkert har en avgörande styrande effekt. Vi bör i samarbetet
            på miljöområdet inom EU, som jag ser fram emot, driva denna fråga
            offensivt. Jag tror att det är en av de viktigaste miljöfrågor
            vi har på agendan. På sikt tror jag att vi kommer att få framgångar
            i denna avgörande miljöfråga.
          </note>
          <note type="speaker">
            Anf. 127 LENNART FREMLING (fp):
          </note>
          <note>
            Herr talman! Liberal miljöpolitik grundar sig på förvaltarskapstanken.
            Ingen har rätt att skövla oersättliga naturvärden. Mångfalden
            i naturen måste skyddas, så att även kommande generationer får
            ta del av den.
          </note>
          <note>
            Naturens många kretslopp är grundläggande för allt liv på jorden
            och måste vara grunden för ett ändrat synsätt på miljöfrågor.
            Vi människor måste ändra vår livsstil, särskilt vi i den rika
            världen. Ytterst är vår existens beroende av att vi handlar så
            att naturen inte belastas mer än den tål.
          </note>
          <note>
            De viktigaste aktuella åtgärderna inom miljöområdet kan delas
            upp i tre avsnitt.
          </note>
          <note>
            För det första behöver vi så snart som möjligt få den grundläggande
            lagstiftningen på miljöområdet samordnad till en miljöbalk. Arbete
            med detta har pågått i mer än fem år. Nyligen har regeringen lagt
            fram sitt förslag för riksdagen, med ikraftträdande den
          </note>
          <note>
            1 juli 1995.
          </note>
          <note>
            I den nya regeringsförklaringen får vi nu veta att ett nytt förslag
            kommer att föreläggas riksdagen. Man frågar sig då vad det finns
            för förändringar som är så angelägna att den nya regeringen är
            beredd att ta på sig ansvaret för en försening av hela detta angelägna
            arbete. Det mesta borde ha kunnat göras som ändringar i föreslagen
            miljöbalk, om det inte är en prestigefråga, förstås.
          </note>
          <note>
            För det andra behöver vi använda ekonomiska styrmedel i ökad
            omfattning. Då stimulerar vi användning och utveckling av ny och
            mer miljövänlig teknik, återvinning av avfall och sparsamhet med
            energi och icke förnybara naturresurser. På så sätt kan man också
            rättvist sprida ansvar och uppoffringar mellan individer och länder.
          </note>
          <note>
            I dag är skatten på arbetskraft för hög och skatten på att utnyttja
            naturen för låg. Den nya regeringen har ett ansvar att fullfölja
            arbetet med skatteväxling som den borgerliga regeringen nyligen
            initierade.
          </note>
          <note>
            I regeringsförklaringen sägs att nya ekonomiska styrmedel införs.
            Kan man hoppas att det syftar på överlåtbara utsläppsrätter? I
            Miljöskyddskommitténs huvudbetänkande har även socialdemokraterna
            framhållit att handel med utsläppsrätter i framtiden kan komma
            att bli ett bra komplement till andra styrmedel. Man nämner där
            särskilt regionala bubblor för kväveutsläpp.
          </note>
          <note>
            Regeringen måste också kraftfullt fortsätta arbetet med att åstadkomma
            en lämplig form av miljöräkenskaper, så att inte BNP används som
            det enda måttet på vår livskvalitet. Vi måste skilja på naturkapital
            och människoskapat kapital. Vår välfärd blir ju inte automatiskt
            större för att kapitalet växer, exempelvis när befintliga hus
            åsätts ett högre värde.
          </note>
          <note>
            Den snabba värdestegringen vi hade på fastigheter under 1980-talet
            var ju tecken på en osund utveckling som sedermera skapade stora
            problem i det ekonomiska systemet.
          </note>
          <note>
            Genom ekonomiska styrmedel skapas valfrihet för individen och
            möjligheter till utveckling. Det är glädjande att denna liberala
            syn äntligen vunnit gehör bland svenska politiker från de flesta
            partier.
          </note>
          <note>
            För det tredje måste miljöarbetet bedrivas i internationellt
            samarbete. Framför allt har vi nu en möjlighet att påverka miljöutvecklingen
            mycket effektivare än hittills genom att se till att Sverige blir
            medlem i EU.
          </note>
          <note>
            Herr talman! Jag vill ägna återstående minuter åt miljöeffekterna
            av trafiken. Vi behöver mer debatt om dessa effekter, särskilt
            när man håller på att låsa sig för vissa lösningar för lång tid
            framöver. Framtidens samhälle måste byggas på ett flexibelt sätt,
            och storstadsmotorvägar är allt annat än flexibla. På lång sikt
            genererar de ny biltrafik.
          </note>
          <note>
            Vi måste genomföra den trafikpolitik som beslutades 1988. Vi
            måste resonera mer i samhällsekonomiska termer. Den för trafikpolitiken
            grundläggande principen om att konsumenten bör betala den samhällsekonomiska
            marginalkostnaden har ju tyvärr inte slagit igenom ännu.
          </note>
          <note>
            Vi måste bättre beakta miljökostnaderna. Då begränsas de fysiska
            transporterna och den teletekniska utvecklingen stimuleras. En
            del människor kommer säkert att uppfatta denna förändring som
            uppoffringar i vår levnadsstandard, men det finns inget moraliskt
            hållbart alternativ.
          </note>
          <note>
            Dagens livsstil vältrar ju faktiskt över flera kända problem
            på kommande generationer. Jag tänker då på försurning, övergödning,
            växthuseffekten och ozonhålet.
          </note>
          <note>
            Dagens trafiksystem ger stor rörelsefrihet åt människorna i den
            rika världen. Emellertid är det uppenbart att trafikens totala
            miljöpåverkan kraftigt överskrider vad naturen tål. Järnvägstrafik
            måste därför få möjlighet att hävda sig bättre på marknaden gentemot
            vägtrafik och flygtrafik.
          </note>
          <note>
            Det är klokt att fortsätta att satsa på infrastrukturen, men
            det gäller att satsa rätt.
          </note>
          <note>
            Det måste vara möjligt att ta fram ett mycket bättre underlag
            än det som nu används för ställningstaganden inom
          </note>
          <note>
            Kommunikationsdepartementets område. Framför allt har vi dåligt
            underlag och en dålig procedur för att fatta beslut om avvägningar
            mellan de olika trafikslagen. Detta måste förbättras.
          </note>
          <note>
            Vi måste fråga oss om det finns rimlig samhällsekonomisk lönsamhet
            i stora motorvägar då miljökostnaderna beaktas. Vi måste fråga
            oss om det finns bättre alternativ. Med stöd av gårdagens bedömningar
            håller vi i dag på att i snabb takt minska morgondagens möjligheter
            till miljövänliga transporter.
          </note>
          <note>
            Herr talman! Vi kan inte fortsätta att öka miljöskulden. Det
            är vår generation som måste ändra den materialistiska, slösande,
            västerländska livsstilen och skapa ett långsiktigt hållbart samhälle.
          </note>
          <note type="speaker">
            Anf. 128 PER LAGER (mp):
          </note>
          <note>
            Herr talman! Jag skall ta upp tre stora hot mot ett långsiktigt
            hållbart samhälle i mitt första anförande i riksdagen. Det handlar
            om olja, och det handlar om
          </note>
          <note>
            Bohuslän - ett av de mest utsatta och känsliga områdena i vårt
            land. Naturen och hälsan för där en ojämn kamp mot importerade
            och lokalt producerade gifter i form av svavel, kväve, kolväten,
            ozon, tungmetaller och en rad andra naturfrämmande och svårnedbrytbara
            ämnen.
          </note>
          <note>
            Naturens yttersta belastningsgränser är överskridna flera gånger
            om, och vi omges av sjuka träd, försurade sjöar och vattendrag,
            orena jordar och övergödda kustvatten. Till detta skall läggas
            ett stort lokalt koldioxidbidrag till den globala drivhuseffekten.
          </note>
          <note>
            Nedfallet utifrån - ända upp till 70 eller 90 % -
          </note>
          <note>
            kan vi bara göra någonting åt genom internationella miljööverenskommelser
            och samarbetsavtal. Våra egna verksamheter och utsläpp är emellertid
            någonting vi direkt kan åtgärda. Det är inte bara en miljö- och
            hälsofråga; det är också en etisk fråga inför framtiden.
          </note>
          <note>
            Det första hotet handlar om oljeprovborrningar i
          </note>
          <note>
            Skagerrak. Norrmännen har sedan lång tid tillbaka tagit upp olja
            i Nordsjön. Vi ser effekterna påtagligt runt våra stränder hemma
            i Bohuslän med ilandflutet skräp och oljesöl från plattformarna.
          </note>
          <note>
            Källorna börjar sina där ute. Därför står Skagerrak i tur. Den
            13 juni i år tog Stortinget beslut om att tillåta provborrningar
            efter olja och gas i
          </note>
          <note>
            Farsundsbassängen.
          </note>
          <note>
            Skagerrak är ett relativt litet hav men också en flodmynning
            ut mot Nordsjön, och ett oerhört produktivt och artrikt havsområde.
            Här finns norra halvklotets största fiskreproduktion. Det är ett
            skafferi för hela Norden, och tusentals yrkesfiskare har här sin
            utkomst. De danska, norska och svenska kusterna runtom utgör unika
            rekreationsvärden för miljoner besökare. Allt detta står nu på
            spel. Allt detta hotas av ekonomiska intressen.
          </note>
          <note>
            Den norska regeringen har inte haft det samråd med grannländerna
            som stipuleras i den nordiska miljöskyddskonventionen före Stortingsbeslutet.
            Det saknas en tillräckligt omfattande miljökonsekvensbeskrivning,
            och Sverige har inte getts möjlighet att reellt påverka ärendet.
          </note>
          <note>
            Berörda kustkommuner i Sverige och Norge har klart sagt nej.
            Samtliga partier i Sverige har uttalat sig negativt, liksom tillfrågade
            remissinstanser som
          </note>
          <note>
            Fiskeriverket, Naturvårdverket, Länsstyrelsen i
          </note>
          <note>
            Göteborgs och Bohus län m.fl.
          </note>
          <note>
            Vår tidigare regerings miljöminister lovade vid en uppvaktning
            där jag själv deltog i maj i år att göra allt som gick för att
            stoppa norrmännens provborrningar.
          </note>
          <note>
            Alla tycks vara överens om att själva utvinningen knappast går
            att hejda om man skulle finna olja eller gas. Vad tänker då vår
            nuvarande regering göra?
          </note>
          <note>
            I går hölls en stor konferens på Smögen angående hotet mot Skagerrak
            med bl.a. forskare från Norge och Sverige, representanter från
            svenska Miljö- och resursdepartementet, yrkesfiskarna och alla
            de intressen och organisationer som ingår i nätverket och aktionsgruppen
            Rädda Skagerrak.
          </note>
          <note>
            Konferensen var enig i ett kraftfullt nej till varje form av
            olje- och gasutvinning i Skagerrak. Måtte detta bli en klar signal
            till statsminister Brundtland och hennes regering! Hon var själv
            ordförande för
          </note>
          <note>
            FN:s miljörapport Vår gemensamma framtid, där det bl.a. står:
            Kustområdena och stränderna och resurserna i dessa områden kommer
            att utsättas för ökande skador om nuvarande låt-gå-politik tillåts
            fortsätta.
          </note>
          <note>
            Ingen av de ansvariga norska politikerna eller tjänstemännen
            ställde tyvärr upp igår. Bara det är ett besked, och ett sorgligt
            sådant.
          </note>
          <note>
            Så till det andra hotet: I Lysekils kommun ligger
          </note>
          <note>
            Scanraff - ett enormt raffinaderi som ensamt producerar stora
            mängder koldioxid, kväveoxider, svavel och kolväten. En s.k. restprodukt
            är en 3-
          </note>
          <note>
            procentig tjockolja som Scanraff inte kan raffinera på ett lönsamt
            sätt. Det rör sig om 1,5 miljoner ton per år. Den här resten säljer
            man till mindre nogrräknade europeiska kraft- och värmeproducenter
            som inte har några utvecklade reningsmetoder för sina utsläpp.
          </note>
          <note>
            Vad som nu åter förs fram av framför allt lokala politiker är
            en idé som många av oss hoppades skulle gå i graven 1991, nämligen
            att bygga ett gigantiskt oljekondenskraftverk alldeles intill
            Scanraff. Detta kraftverk går löst på mellan 4 och 5 miljarder
            kronor och skall med hjälp av en tredjedel av Scanraffs restolja,
            dvs. 500 000 ton, producera ca 2
          </note>
          <note>
            terawattimmar el per år. Resten av oljan fortsätter man att exportera.
          </note>
          <note>
            Kraftverket, som skulle kunna få en verkningsgrad på 45 %, kommer
            att årligen släppa ut 1,6 miljoner ton koldioxid, 150 ton svavel,
            600 ton kväveoxider och en okänd mängd ammoniak, kolväten och
            divätesulfider. Därtill kommer en restprodukt på
          </note>
          <note>
            2 000 ton oljeaska, varav en tredjedel är giftiga tungmetaller,
            som man inte vet var man skall göra av.
          </note>
          <note>
            120 000 ton processvatten och kylvatten som strömmar ut i Brofjorden
            med 8 kubikmeter per sekund och med 350 megawatts effekt.
          </note>
          <note>
            De tyngsta miljöinstanserna, Koncessionsnämnden och Länsstyrelsen,
            sade nej 1991. Regeringen behövde inte fatta beslut därför att
            Vattenfall av bl.a.
          </note>
          <note>
            ekonomiska skäl fann för gott att dra tillbaks sin ansökan.
          </note>
          <note>
            Ett av huvudargumenten för kraftverket är att de 2
          </note>
          <note>
            terawattimmarna skulle ge oss möjlighet att börja avveckla kärnkraften.
            Det är rent nys. Vi använder i dag ca 135 terawattimmar el och
            skulle utan vidare kunna spara och effektivisera bort 35 terawattimmar
            utan någon märkbar effekt i vårt samhälle. Dessutom har vi nu
            ett mycket stort elöverskott i landet.
          </note>
          <note>
            Ett annat argument har varit arbetstillfällena. De är välbehövliga
            i dag. Men inte är det väl så långt gånget i vårt land att arbetstillfällena
            skall gå före miljön och människors hälsa? Då är det inte för
            framtiden och för våra barn och barnbarn vi planerar.
          </note>
          <note>
            Detta gigantiska projekt hör till en passerad energiepok. De
            fossila bränslena måste nu fasas ut, och en satsning på inhemska
            och förnybara energikällor måste ske. Det är bråttom med att byta
            energisystem. Varje nytt fossileldat kraftverk är ett för mycket.
          </note>
          <note>
            Det är dags att på allvar ta ansvar för vår underskrift i Rio
            1992, herr talman. Det är dags att fatta de etiska beslut som
            kan ge ett socialt och ekologiskt hållbart samhälle, inriktat
            på solidaritet med hela den övriga världen.
          </note>
          <note>
            Nu hann jag inte med att tala om motorvägarna, men de var det
            tredje hotet.
          </note>
          <note type="speaker">
            Anf. 129 DAN ERICSSON (kds):
          </note>
          <note>
            Herr talman! Det är inte lätt att hinna med allt man vill säga
            från denna talarstol.
          </note>
          <note>
            Jag tänkte koncentrera mig på den nya regeringens syn på miljöpolitiken
            som den kommer till uttryck i regeringsdeklarationen.
          </note>
          <note>
            Det saknas konkretion i regeringsdeklarationen.
          </note>
          <note>
            Det finns ingen konkretion över huvud taget när det gäller miljöpolitiken.
            Man har inte bundit upp sig för en enda konkret åtgärd på miljöområdet.
            Däremot staplar man ett antal miljömålsättningar ovanpå varandra
            utan förpliktigande förtydliganden.
          </note>
          <note>
            Till miljöpolitiken hör också energifrågorna och kärnkraftsfrågan.
            De luddiga formuleringarna när det gäller just energipolitiken
            har väckt oro inte minst i de egna leden. Jag vill citera Broderskaps
            Berndt
          </note>
          <note>
            Ekholm, som ju också är ledamot av denna kammare.
          </note>
          <note>
            Han har sagt att den luddiga skrivningen gör att man kan sväva
            i tvivelsmål om regeringen verkligen vill avveckla kärnkraften.
          </note>
          <note>
            Vad avses egentligen med det man säger om energipolitiken? Skall
            man ställa av reaktorer under den kommande mantdatperioden eller
            inte?
          </note>
          <note>
            Innan valet var Socialdemokraterna oerhört tydliga. De gav beskedet
            att kärnkraftsavvecklingen skulle inledas under mandatperioden,
            men nu är allt återigen höljt i dunkel.
          </note>
          <note>
            Ytterligare en anledning till oro är
          </note>
          <note>
            Socialdemokraternas ovilja att markera att år 2010
          </note>
          <note>
            gäller som slutår. Där har ju kds varit oerhört tydliga.
          </note>
          <note>
            Vi kristdemokrater har ju motionerat om och drivit här i riksdagen
            att vi skall ha en lagstiftning som säger att kärnkraftsavvecklingen
            skall vara avslutad till år 2010. Detta tyckte Socialdemokraterna
            var ett brott mot 1991 års energiöverenskommelse. Hur kan det
            vara det? Den överenskommelsen syftade ju till att få just den
            här kärnkraftsavvecklingen till stånd. Men hur har ni det egentligen
            med energipolitiken? Det vore mycket bra om vi kunde få någon
            form av ledning om fortsättningen.
          </note>
          <note>
            Jag antar att Socialdemokraterna med talet om nya ekonomiska
            styrmedel i miljöpolitiken har tagit det påbörjade arbetet med
            en skatteväxlingsutredning på allvar. Jag hoppas att det är så.
            Det vore i så fall positivt. Jag har ju ställt en interpellation
            till finansministern om just det här skatteväxlingsarbete.
          </note>
          <note>
            Men vi kan kanske få ett besked här i dag. Sinikka
          </note>
          <note>
            Bohlin finns ju här. Det vore bra att få veta om
          </note>
          <note>
            Socialdemokraterna har den inställningen att den utredning som
            fyrpartiregeringen tillsatte kan fullföljas. Det gäller den utredning
            som skall titta på detta med skatteväxling för att få en ökad
            belastning på sådant som är miljöfarligt och minska skatten på
            mänsklig arbetskraft.
          </note>
          <note>
            Låt mig sedan gå över till miljöbalken som är ett av mina skötebarn.
            Vi har suttit ett antal år i
          </note>
          <note>
            Miljöskyddskommittén och jobbat fram ett lagförslag.
          </note>
          <note>
            I långa stycken var vi överens kristdemokraterna, socialdemokraterna
            och centerpartisterna. Även de andra partierna var överens med
            oss ibland, men vi kan säga att huvudfåran har legat där.
          </note>
          <note>
            Vi har lagt fram dessa förslag för den tidigare regeringen som
            så småningom lyckades samla ihop sig till en proposition som legat
            på riksdagens bord -
          </note>
          <note>
            det är väl det riktiga uttrycket i dag. Nu har ni tagit tillbaka
            det här förslaget till miljöbalk. Varför,
          </note>
          <note>
            Sinikka Bohlin?
          </note>
          <note>
            Det är ju inte obekant att kds har riktat en del kritik mot det
            liggande förslaget. Vi har haft ett annat synsätt i flera frågor.
            Det som låg på riksdagens bord var en kompromissprodukt. Vi vill
            ha en översyn av det nuvarande förslaget till miljöbalk, bl.a.
            när det gäller rättsverkande miljökvalitetsnormer och en vidgad
            talerätt för ideella och vetenskapliga organisationer på miljöområdet.
            Jag uppfattar att den här sista punkten är en av huvudorsakerna
            till att man har dragit tillbaka förslaget. Men det hade vi lätt
            kunna ordna till här i riksdagen.
          </note>
          <note>
            Den andra orsaken som har angetts - jag har bara sett två orsaker
            - är att vattenlagstiftningen inte var med. Detta är nästan häpnadsväckande.
            I utredningen drev vi kristdemokrater just frågan att vattenlagstftningen
            skulle vara med, men då sade socialdemokraterna ingenting. Nu
            tar man detta som ett bärande skäl för att dra tillbaka hela miljöbalken.
          </note>
          <note>
            Så småningom kom vi ju fram till ett förslag utan en vattenlagstiftning.
            Vi reserverade oss mot det i kommittén. Men vi fick acceptera
            det och ändå ta den miljöbalk som ligger för att få en samlad
            miljölagstiftning till stånd. Nu kommer ni att dra detta ytterligare
            i långbänk. Det har varit tillräckligt mycket av det när det gäller
            den här miljöbalken. Varför,
          </note>
          <note>
            Sinikka Bohlin, kan vi inte göra upp om detta i riksdagen? Vi
            vet att det finns en majoritet för förbättringar av det förslag
            som den tidigare regeringen lade fram. Det hade varit enklare.
          </note>
          <note>
            Nu vet vi inte hur lång tid det tar innan vi får ett nytt förslag.
            Det tjänar definitivt inte miljön på. Det är tvärtom till nackdel
            för miljöpolitiken.
          </note>
          <note>
            Till sist vill jag återkomma till det som Ivar Virgin var inne
            på i sitt anförande. Det gäller det bottennapp som Anna Lindh
            stod för under valrörelsen när hon skyllde sommarens algblomning
            på den förra regeringen. Sådant hör definitivt inte hemma i en
            seriös och konstruktiv miljödebatt.
          </note>
          <note>
            Eftersom miljöministern inte deltar i den här miljödebatten får
            vi hoppas att hon i stället använder tiden till att läsa på för
            att i fortsättningen kunna undvika den här typen av pinsamma uttalanden.
          </note>
          <note type="speaker">
            Anf. 130 SINIKKA BOHLIN (s):
          </note>
          <note>
            Herr talman! Dagens långa diskussion har i många avsnitt handlat
            om det magiska datumet den 13
          </note>
          <note>
            november. Nu är det tyvärr så att miljöproblemen inte känner
            datum och inga gränser heller. Det innebär att miljöarbetet trots
            datumet den 13 november måste gå vidare. Vi kan bara beklaga att
            de tre år som den borgerliga regeringen har suttit vid makten
            inte har fört miljödebatten så många steg framåt. Men några steg
            har det ändå blivit.
          </note>
          <note>
            När det gäller detta att miljöarbetet måste gå vidare är det
            ju naturen som sätter ramarna för vårt arbete. Det kan inte vi
            människor ändra på. Vi kan bara anpassa oss till det. Vilka lagar
            vi än stiftar är det ändå naturen som på lång sikt kommer att
            bestämma om det samhälle vi bygger är hållbart. Omsorg om naturen
            blir därför också omsorg om människor.
          </note>
          <note>
            För att vi skall klara en hållbar samhällsutveckling är kretsloppssamhället
            inte bara en nödvändighet, utan också en möjlighet och en utmaning.
            En snabb kretsloppsanpassning av utbildning, teknologi, jordoch
            skogsbruk skapar också nya gröna jobb och ger
          </note>
          <note>
            Sverige konkurrensfördelar. Var har alla dessa förslag från den
            förra regeringen till s.k. gröna jobb funnits under de tre år
            som har gått i riksdagen.
          </note>
          <note>
            Luft- och vattenföroreningar samt miljögifter från varor känner
            som sagt inga nationsgränser. Miljön är gränslös. Det hjälper
            inte om vi renar våra egna utsläpp aldrig så bra när föroreningar
            från andra länder förs hit med vindar och havsströmmar.
          </note>
          <note>
            Förutsättningen för en långsiktigt hållbar utveckling är därför
            internationell samverkan.
          </note>
          <note>
            I Sverige har vi varit duktiga på att rena utsläppen från fabrikernas
            skorstenar och avloppsrör. Ser vi oss om i den övriga världen
            finns det desto större anledning till oro.
          </note>
          <note>
            För oss socialdemokrater är det självklart att en inhemsk miljöpolitik
            går hand i hand med ett internationellt engagemang. För att nå
            målet om en hållbar utveckling måste ekonomin och ekologin vara
            i balans. Därför kommer vi att arbeta med miljöhänsynen i det
            ekonomisk-politiska besluten, öka sektorsansvaret och använda
            olika ekonomiska styrmedel, t.ex. skatteväxling. Det arbetet startades
            ju före den borgerliga regeringen. Där har i och för sig den borgerliga
            regeringen tagit ett steg framåt, men det arbetet måste gå vidare
            nu.
          </note>
          <note>
            Ett av de stora besluten inom den här mandatperioden kommer naturligtvis
            att bli beslutet om miljöbalken. Jag beklagar att vi har varit
            tvungna att dra tillbaka miljöbalken. Alla gamla ledamöter här
            vet att vi väntade förslaget i våras. Vi var beredda att jobba
            hela maj månad för att titta på det, läsa igenom det och förändra
            det som var dåligt. Tyvärr kom förslaget under den tid när riksdagen
            inte var samlad.
          </note>
          <note>
            Förslaget avviker också väldigt mycket från det som sades och
            gjordes i Miljöskyddskommittén. Det är ett långt arbete som har
            bedrivits där. Det har pågått, inte fem år som Lennart Fremling
            sade, utan mycket längre tid.
          </note>
          <note>
            Det har förekommit ganska mycket kritik från t.ex. kommunerna
            angående rättsäkerheten. Det finns andra punkter som också måste
            ses över. För att vi skall kunna få en bra svensk miljöbalk att
            gå vidare med och även kunna jobba inom Europa med dessa frågor
            tycker jag att vi kan vänta några månader. Då kan vi få något
            bra att arbeta med.
          </note>
          <note>
            Vare sig vi blir medlemmar i EU eller inte kommer EU:s miljöpolitik
            att påverka de inhemska miljökraven. Sverige och svensk miljö
            har mycket att vinna på ett engagemang för att stärka EU:s miljöpolitik
            och vara med och bygga ett renare
          </note>
          <note>
            Europa.
          </note>
          <note>
            I ett rent Europa inbegriper vi även Central- och
          </note>
          <note>
            Östeuropa. Som Ivar Virgin sade har den borgerliga regeringen
            vidtagit vissa åtgärder. Nu har det kommit en redogörelse för
            vad man har gjort. Men under de här tre åren har vi önskat och
            begärt att det skulle utarbetas en långsiktig strategi, bra organisation
            och en långsiktig finansiering. Men det har vi inte fått se under
            de tre år som gått.
          </note>
          <note>
            Det är dessa frågor som vi nu för vidare i arbetet i
          </note>
          <note>
            Central- och Östeuropa för att skapa en renare
          </note>
          <note>
            Östersjö, ett renare Sverige och ett renare Europa.
          </note>
          <note>
            Det är också viktigt att komma ihåg att det arbete som pågår
            i kommuner och i olika organisationer som arbetar med länderna
            på andra sidan Östersjön fortsätter och även ökar i omfattning.
          </note>
          <note>
            Efter tre års borgerligt styre är det dags att miljöarbetet åter
            kommer igång. Det fanns ambitioner. Men tyvärr nådde man aldrig
            fram.
          </note>
          <note>
            Oenigheten i regeringen var för stor för att man skulle landa
            på ett bra sätt.
          </note>
          <note>
            Man tog några små steg, men det blev aldrig några riktiga kliv
            som förde den svenska miljöpolitiken framåt.
          </note>
          <note type="speaker">
            Anf. 131 IVAR VIRGIN (m) replik:
          </note>
          <note>
            Herr talman! Först till den borgerliga regeringens miljöpolitik.
          </note>
          <note>
            Till skillnad mot den tidigare socialdemokratiska regeringen,
            som begränsade sitt miljöagerande till att lägga fram en utomordentligt
            stor proposition vart tredje år, har den borgerliga regeringen
            försökt att löpande lägga förslag på riksdagens bord som riksdagen
            sedan har kunnat diskutera och anta.
          </note>
          <note>
            Förfaringssättet att lägga fram en proposition vart tredje år
            gjorde arbetsbelastningen i utskottet stor och debatterna nästan
            meningslösa. Den sista gången var det dessutom på det sättet att
            man hade vaskat fram en rad förslag som redan var antagna år 1988,
            delvis emot Socialdemokraternas vilja, och förde fram dem som
            nya fräscha förslag. Det var en ganska uppseendeväckande teknik.
          </note>
          <note>
            Vi har under denna period antagit kretsloppspropositionen. Det
            är en av de åtgärder som långsiktigt kommer att betyda mest för
            miljöutvecklingen i vårt land.
          </note>
          <note>
            Miljöbalken har lagts fram. Den har måhända vissa brister, men
            den hade rimligtvis kunnat förändras via motioner om man hade
            haft de ambitionerna.
          </note>
          <note>
            Vi har i riksdagen diskuterat växthuseffekt och klimatfrågan
            och försökt att hitta långsiktiga lösningar på de problemen.
          </note>
          <note>
            Vi har dessutom, och det tror jag egentligen är det viktigaste,
            debatterat miljöfrågorna i ett EU-
          </note>
          <note>
            perspektiv. Jag vill här återkomma till det jag sade tidigare,
            nämligen att det egentligen är inom EU som den offensiva miljöpolitiken
            kan föras. Därför har den debatten varit utomordentligt viktig.
          </note>
          <note type="speaker">
            Anf. 132 SINIKKA BOHLIN (s) replik:
          </note>
          <note>
            Herr talman! Visst lade den förra regeringen fram en riktigt
            stor miljöproposition. Det är kanske inte det bästa sättet att
            jobba vidare.
          </note>
          <note>
            Målsättningen för de mindre propositionerna var i och för sig
            bra. Jag sade också i mitt anförande att regeringen lagt fram
            många bra propositioner med bra inrikting. Men tyvärr har besluten
            inte blivit ett steg framåt.
          </note>
          <note>
            Man har jobbat väldigt mycket med ramar och med många ord. I
            propositionen om biologisk mångfald arbetade man t.o.m. med bilder.
            Men varken ord eller bilder för politiken vidare, utan det gör
            de faktiska förslagen, och det gäller även i framtiden.
          </note>
          <note>
            Vi har också propositionen som gäller närområdet i Östersjön,
            Kolahalvön, Barents hav. Det har inte kommit några förslag vad
            gäller den marina miljön, utsläpp, överfiskning och dumpade gifter.
            Det finns väldigt mycket att göra. Ambitionen har funnits, men
            tyvärr har man inte kommit vidare.
          </note>
          <note>
            Det finns vissa partier som har haft ambitionen, men tyvärr har
            Ivar Virgins parti varit något av en bromskloss i den förra regeringen.
          </note>
          <note type="speaker">
            Anf. 133 IVAR VIRGIN (m) replik:
          </note>
          <note>
            Herr talman! Vi kan börja med Östersjön, som är ett av de områden
            som vi fört en del debatter om, och den hjälp som den borgerliga
            regeringen förslog till de baltiska staterna. Även om hjälparbetet
            kom igång successivt och med ganska stapplande steg är det en
            insats som på sikt kommer att visa sig utomordentligt värdefull.
          </note>
          <note>
            Jag tror att man måste ha en förståelse för att åtgärder av den
            typen i de stater som genomgick en så kraftig politisk process
            sker med en viss försening.
          </note>
          <note>
            Sinikka Bohlin vet att även vi moderater har efterlyst sammanställningar
            över Östersjöinsatserna för att kunna bedöma dem i ett mer lågsiktigt
            perspektiv.
          </note>
          <note>
            Om vi moderater har bromsat i miljöfrågan i regeringen beror
            det på att vi har försökt att sakligt bedöma miljöfrågan jämfört
            med andra politikområden. Det tror jag faktiskt är en mycket viktig
            del av en effektiv miljöpolitik.
          </note>
          <note>
            Kolodioxidskatten ändrades t.ex. på så sätt att industrin fick
            lägre skatt medan skatten ökade för privatkonsumtion. Det har
            visat sig att den totala förbrukningen av fossila bränslen var
            ganska oförändrad efter den ändringen, och den var definitivt
            nödvändig om vi skulle få den utveckling i landet som vi ville
            ha. Industrin fick helt enkelt rimliga villkor i förhållande till
            industrin i andra länder.
          </note>
          <note>
            Det är över huvud taget viktigt att i miljöfrågan göra analyser
            där man jämför svensk miljöpolitik med andra länders för att få
            en balans som är rimlig och som gör att vi långsiktigt kan föra
            en god miljöpolitik.
          </note>
          <note type="speaker">
            Anf. 134 SINIKKA BOHLIN (s) replik:
          </note>
          <note>
            Herr talman! Jag börjar med Östersjön.
          </note>
          <note>
            När man har läst regeringens redovisning av vad den har gjort
            under dessa tre år ser man att den har gjort mycket. Men som Ivar
            Virgin tidigare sade är det svårt att hitta de rätta formerna
            med länder som kanske inte har utvecklat vare sig demokratin,
            infrastrukturen eller näringslivet.
          </note>
          <note>
            Just därför är det väldigt viktigt att från början ha en lågsiktig
            strategi, att ha pengarna samlade på ett ställe och att ha en
            trovärdig organisation. Annars blir det en mycket splittrad bild.
          </note>
          <note>
            Frågan är om vi vet om vi har genomfört de rätta och riktiga
            åtgärderna för att hjälpa dessa länder med deras problem vad gäller
            infrastrukturen och miljöarbetet, vilka också påverkar Sverige
            väldigt mycket.
          </note>
          <note>
            Jag hoppas att det nu finns en samsyn när vi i utskottet sätter
            oss ner och tittar på hur vi skall gå vidare i dessa frågor. Vi
            måste finna den samsynen.
          </note>
          <note>
            Flera andra partier har velat ha en långsiktig strategi.
          </note>
          <note>
            Det är härifrån vi skall gå vidare.
          </note>
          <note>
            Ivar Virgin säger man försökt att sakligt väga vissa saker mot
            andra politiska områden. Det är marknaden som har fått styra.
            Nu tillhör jag ett parti som inte representerar särintressen på
            samma sätt som t.ex. vissa andra partier. Därför har vi kanske
            lättare att se helheten vad gäller miljöpolitiken och de styrmedel
            man kommer att använda.
          </note>
          <note type="speaker">
            Anf. 135 DAN ERICSSON (kds) replik:
          </note>
          <note>
            Herr talman! Först vill jag hålla med Sinikka
          </note>
          <note>
            Bohlin om att det finns ett och annat under den tidigare regeringen
            som borde ha gått snabbare och som man borde kommit längre med
            i de olika miljöfrågorna.
          </note>
          <note>
            Vi hade hoppats att kunna behandla miljöbalken under vårriksdagen.
            Men det kom ändå ett förslag till miljöbalk. Det bygger ytterst
            på den utredning som har gjorts. Från kristdemokraternas sida
            tycker vi att man hade kunnat förbättra det på några punkter.
          </note>
          <note>
            Jag vill ställa en fråga till Sinikka Bohlin.
          </note>
          <note>
            Vi har tidigare under debatten hört två argument.
          </note>
          <note>
            Det första är att talerätten för ideella organisationer inte
            fanns med. Där är vi överens. Det finns en majoritet för detta.
          </note>
          <note>
            Det andra är att vattenlagen borde vara med. Det är en total
            nyhet att Socialdemokraterna nu för fram detta. Det har vi i och
            för sig också sagt tidigare, men låt oss ta det som nästa steg.
          </note>
          <note>
            Nu gäller det att få en miljöbalk över huvud taget.
          </note>
          <note>
            Risken är att vi på nytt får en långbänk. Vi vet inte när vi
            får ett förslag om en miljöbalk på bordet.
          </note>
          <note>
            Sinikka Bohlin sade att det nu finns kritik från kommunerna.
            Vad är det för kritik? Är den befogad och ett tillräckligt argument
            för att vi inte här i riksdagen skall kunna lösa de eventuella
            frågor som finns kvar när det gäller miljöbalken?
          </note>
          <note>
            Den andra frågan kvarstår också. Den gäller energipolitiken.
            Vad vill Socialdemokraterna? Skall kärnkraftsavvecklingen påbörjas
            under mandatperioden, eller vad är det egentligen som gäller?
          </note>
          <note type="speaker">
            Anf. 136 SINIKKA BOHLIN (s) replik:
          </note>
          <note>
            Herr talman! Om vi fortsätter att tala om miljöbalken vill jag
            säga att det visst är utredningen och Miljöskyddskommitténs arbete
            som utgör grunden. Men det fattas ganska stora bitar.
          </note>
          <note>
            På tal om hanteringen måste jag säga att om vi i våras tyckte
            att det var kärvt med tiden - vi hade i och för sig tänkt att
            använda både lördagar och söndagar -
          </note>
          <note>
            skulle jag ha velat se när vi hanterade miljöbalken, som kom
            för någon vecka sedan, samtidigt som vi hanterade EU-medlemskapspropositionen,
            som innehåller både miljöfrågor och jordbruksfrågor. Det tycker
            jag nästan skulle ha varit för mycket att begära av de nya ledamöter
            som inte har följt det här arbetet tidigare.
          </note>
          <note>
            Vi har gott om tid att göra ett bra arbete. Jag hoppas att det
            finns en vilja att tillsammans gå vidare på ett bra sätt, så att
            vi får en bra miljöbalk, som vi har jobbat ganska många år med.
          </note>
          <note>
            Vad gäller energifrågan hänvisar jag till det beslut som vi faktiskt
            fattade här i kammaren förra året om att bilda en energikommission.
            Den skall arbeta mycket fort och titta på kärnkraften, men också
            på de alternativa energiformerna, t.ex. biobränslen.
          </note>
          <note type="speaker">
            Anf. 137 DAN ERICSSON (kds) replik:
          </note>
          <note>
            Herr talman! Det är klart att det har varit kärvt med miljöbalken.
            Det får vi, varenda en som har varit inblandad, erkänna. Att vi
            inte har lyckats driva fram den under vårriksdagen är en form
            av misslyckande.
          </note>
          <note>
            Nu säger Sinikka Bohlin att det finns gott om tid.
          </note>
          <note>
            Man får inte ta återvisningen till intäkt för att det finns gott
            om tid. Det kommer kanske att ta ett år eller två. Vilken tidsrymd
            handlar det om? Vi kanske kan få ett besked på den punkten. När
            kommer det att ligga ett nytt förslag till miljöbalk på riksdagens
            bord?
          </note>
          <note>
            Förslaget om energikommissionen drevs av kds, och vi fick även
            en majoritet för det här i riksdagen.
          </note>
          <note>
            Som jag ser det är det ett sätt att verkligen förverkliga energiöverenskommelsen
            från 1991 om att kärnkraften skall avvecklas både genom att vi
            får fram alternativ och genom effektivare sparande.
          </note>
          <note>
            Det olyckliga nu är att vi inte har fått något besked om inriktningen
            från Socialdemokraterna när det gäller att få i gång kärnkraftsavvecklingen.
            Innan valet sade man att avvecklingen skulle starta under den
            mandatperiod som ligger framför. Nu säger man ingenting. Det skapar
            osäkerhet. På den punkten skulle jag önska ett besked. Vad gäller?
            Har man gått ifrån att avvecklingen skall starta nu?
          </note>
          <note>
            Sinikka Bohlin sade i sitt anförande att arbetet med skatteväxlingen
            kommer att gå vidare. Det tar jag som ett löfte om att den parlamentariska
            utredningen, som är under tillsättande och vars direktiv man har
            arbetat med, verkligen kommer till stånd snabbt, så att vi får
            ett bra underlag för att fatta beslut om skatteväxlingen.
          </note>
          <note type="speaker">
            Anf. 138 SINIKKA BOHLIN (s) replik:
          </note>
          <note>
            Herr talman! Jag tycker att vi skall ha respekt för det beslut
            som vi nästan enigt fattade för några månader sedan i energifrågan.
            Det är inte någon av de lättaste frågorna som vi hanterar i den
            här riksdagen.
          </note>
          <note>
            Då kom vi överens om att tillsätta en energikommission som skall
            arbeta mycket fort. Jag tycker att vi skall respektera det beslutet
            och ge den kommissionen möjlighet att slutföra sitt arbete. Efter
            det slutförda arbetet kan vi ta en rejäl diskussion om energifrågorna.
          </note>
          <note>
            Den andra frågan gällde tidpunkten då ett nytt förslag till miljöbalk
            kan föreligga. Det är mycket svårt för mig att säga hur lång tid
            det kan ta. Jag tycker att vi kan ta oss litet tid att diskutera
            hur vi skall ha det. Vi tycker att vi skall ha en miljöbalk, och
            vi skall ha en bra miljöbalk. Jag vill inte ha den miljöbalk som
            vi i dag har återvisat från riksdagen.
          </note>
          <note>
            Låt oss tillsammans titta på detta! Jag vet att det från kds
            sida finns önskemål om att ändra. Det finns önskemål från vår
            sida om att ändra. Det kommer kanske några andra önskemål också.
            Låt oss gå vidare och titta på hur vi på bästa sätt kan göra detta
            till en bra miljöbalk för Sverige!
          </note>
          <note type="speaker">
            Anf. 139 LENNART FREMLING (fp)
          </note>
          <note>
            replik:
          </note>
          <note>
            Herr talman! Jag uppfattade att Sinikka Bohlin i sitt anförande
            ville anmärka på mitt påstående att arbetet med miljöbalken har
            pågått i mer än fem år.
          </note>
          <note>
            Jag förstår inte den anmärkningen.
          </note>
          <note>
            Miljöskyddskommittén fick sina direktiv den 11 maj
          </note>
          <note>
            1989 och har sedan jobbat med miljöbalksfrågan.
          </note>
          <note>
            Men det är i och för sig inte det viktiga. Det viktiga är att
            vi är ense om att det är angeläget att så snart som möjligt få
            till stånd en miljöbalk. Jag är också bekymrad över att den nya
            regeringen är beredd att ta på sitt ansvar att arbetet och ikraftträdandet
            försenas. Jag tror att det hade varit mycket lyckligare om man
            genom tilläggsförslag hade kunnat ändra de saker som man vill
            ändra. Det verkar för mig mest som om det här är en prestigefråga.
          </note>
          <note>
            Beskedet om att arbetet med skatteväxlingen skall gå vidare gläder
            mig mycket. Kanske man kan hoppas att de nya ekonomiska styrmedlen
            dessutom innebär att man från socialdemokratiskt håll syftar på
            överlåtbara utsläppsrätter som man kan jobba vidare med.
          </note>
          <note>
            Dessutom gläder jag mig åt att Sinikka Bohlin talade om att miljöproblemen
            inte känner några nationsgränser. Det internationella arbetet
            är mycket viktigt. Sinikka Bohlin talade också om kretsloppstänkandet,
            som den borgerliga regeringen har introducerat.
          </note>
          <note type="speaker">
            Anf. 140 SINIKKA BOHLIN (s) replik:
          </note>
          <note>
            Herr talman! För fem år sedan fick kommittén sina direktiv. Men
            arbetet hade börjat mycket tidigare.
          </note>
          <note>
            Diskussionen kom i gång redan på 80-talet.
          </note>
          <note>
            Att dra tillbaka miljöbalken är inte prestige. Det är mer politik.
            Det är ideologiska frågor som skiljer oss åt. Man kan jämföra
            det förslag till miljöbalk som har lagts fram med de tankar som
            man har haft tidigare, som man också var överens om i miljöskyddskommittén.
          </note>
          <note>
            Jag tackar för det beröm som jag har fått av
          </note>
          <note>
            Lennart Fremling. Det är inte varje dag man får beröm i den här
            kammaren. Att vi börjar använda ordet kretslopp är något som riksdagen
            har beslutat.
          </note>
          <note>
            Jag tycker att det är ett bra ord. Det tycker jag att den regering
            som har tagit fram ordet kretslopp kan få beröm för. Men det var
            ändå Socialdemokraterna som i slutet av 80-talet, egentligen redan
            tidigare, började prata om omställning. Om vi pratar om omställning
            eller kretslopp betyder ingenting i det här sammanhanget. Det
            är egentligen resultatet som räknas.
          </note>
          <note type="speaker">
            Anf. 141 LENNART FREMLING (fp)
          </note>
          <note>
            replik:
          </note>
          <note>
            Herr talman! Jag tror att Sinikka Bohlin och jag är tämligen
            överens. Anledningen till att jag framhöll att arbetet har pågått
            i mer än fem år var att jag ville markera att det är en allvarlig
            sak när man drar tillbaka den framlagda propositionen och skall
            göra om detta gigantiska lagstiftningsarbete. Det upplever jag
            faktiskt som en prestigefråga.
          </note>
          <note>
            Det är bra att vi är ense på många punkter. Dock anser jag att
            regeringsförklaringen var alltför mager på miljöområdet. Vi hade
            kunnat vänta oss att få några mer konkreta, faktiska förslag i
            regeringsförklaringen.
          </note>
          <note type="speaker">
            Anf. 142 SINIKKA BOHLIN (s) replik:
          </note>
          <note>
            Herr talman! Apropå att dra tillbaka miljöbalken tycker jag att
            vi kanske skulle kunna tänka litet grand tillbaka, till för tre
            år sedan, när vi fick en borgerlig regering. Jag undrar hur många
            propositioner den regeringen drog tillbaka. Man gör oftast på
            det viset.
          </note>
          <note>
            Nu är det litet speciellt med miljöbalken, eftersom det ligger
            mycket arbete bakom den. Men på samma sätt som den förra regeringen
            presterade några hundra propositioner på några veckor skall vi
            nog klara av miljöbalken på så kort tid som är möjligt och rimligt
            med tanke på att vi också skall göra ett bra arbete. Vi vill hellre
            göra ett bra arbete innan vi lämnar våra propositioner än ha den
            typen av propositioner som vi tyvärr många gånger fick i jordbruksutskottet
            under förra mandatperioden, när inte ens regeringspartierna kunde
            tolka budskapet i propositionerna.
          </note>
          <note type="speaker">
            Anf. 143 BARBRO JOHANSSON (mp):
          </note>
          <note>
            Herr talman! Vårt liv på jorden skulle inte finnas till om inte
            solen alltid strålade över oss med sin nästan outsinliga energi.
            Solenergin värmer upp luftlagret ovanför oss. Det är samma värme
            som jag känner strömma emot mig som nyvald riksdagsledamot från
            tjänstemän och anställda här i riksdagen och från Lilly, som håller
            ordning på mitt rum. Tack för det.
          </note>
          <note>
            Herr talman! På grund av människans skaparkraft och idérikedom
            har vi kunnat utnyttja energin. Men under tidernas gång har utnyttjandet
            tagit sådana proportioner att energianvändningen har blivit en
            av huvudorsakerna till jordens stora miljöproblem.Ett accelererat
            utökat energiutnyttjande i industriländerna har medfört att den
            s.k. växthuseffekten höjer jordens temperatur på grund av alltför
            stora koldioxidutsläpp från förbränning av olja, kol och naturgas.
          </note>
          <note>
            Alltsedan industrialismens intåg har koldioxidhalten i atmosfären
            på grund av fossila bränslen ökat med 28 %. I-länderna står för
            6
          </note>
          <note>
            miljarder ton per år, och u-länderna står för mindre än
          </note>
          <note>
            2 miljarder ton.
          </note>
          <note>
            För att få ett samhälle i ekologisk balans är vi tvingade att
            sluta med användningen av fossila bränslen. Det behövs ett helt
            nytt tänkande för att man skall få totala satsningar på förnybar
            energi. Det krävs en helhetssyn på omvärlden där konsekvenser
            av ett felaktigt energiutnyttjande belyses med hänsyn tagen till
            hela energiförloppet.
          </note>
          <note>
            Koldioxidskatten för elintensiv industri och tillverkningsindustri
            måste bli lika hög som för hushållen. När förra regeringen avgav
            kretsloppspropositionen sänktes koldioxidskatten för industrin
            från 24 öre till 8 öre per kilo utsläppt koldioxid.
          </note>
          <note>
            Om det skall satsas helhjärtat på en sänkning av koldioxidutsläppen
            är en ordentlig styrning nödvändig med hjälp av koldioxidskatt.
          </note>
          <note>
            Propåer från EU visar nu att EU inte kommer att införa en enhetlig
            EU-avgift på utsläpp av koldioxid. I
          </note>
          <note>
            stället blir det punktskatter på vattenkraftsel och kärnkraftsel.
          </note>
          <note>
            Herr talman! Drivmedel som används i dagens trafiksystem bidrar
            till att skogen dör genom det marknära ozonet, som direkt angriper
            barrsättning hos granar och gör så att granens immunförsvar, kådan,
            tränger ut från stammen.
          </note>
          <note>
            Almarna runt våra flygplatser dör på grund av utsläpp av flygbensin
            vid start och landning. Allergier och astma ökar i takt med ökad
            trafikintensitet.
          </note>
          <note>
            Transportsektorn bidrar i dag med den största andelen av koldioxidemissionen,
            samtidigt som kväveoxider från trafiken bidrar till försurningen,
            både lokalt och kontinentalt.
          </note>
          <note>
            En verklig satsning på alternativa drivmedel såsom växtbaserade
            oljor och alkoholer är viktigt.
          </note>
          <note>
            Biogas utvunnen från rötning av avloppsslam och växtrestproduktion
            har en potential att sänka utsläppen från den tunga trafiken med
            70 %.
          </note>
          <note>
            Bränslecellsteknik i motorer är ett steg i rätt riktning. Framställning
            av vätgas med solcellsteknik, där vätgasen i en framtid används
            som drivmedel i flygplan, bilar och bussar utan farliga avgaser
            är en anpassning till ett ekologiskt samhälle.
          </note>
          <note>
            I ett ekologiskt hållbart samhälle måste olika lösningar till
            för att man inte skall få ett överutnyttjande av naturen utan
            i stället en balans mellan skilda tekniker.
          </note>
          <note>
            Herr talman! En avveckling av kärnkraften måste påbörjas under
            denna mandatperiod. Ett nödvändigt första steg är att ytterligare
            drifttillstånd inte får ges till Ringhals 2.
          </note>
          <note>
            Kärnkraften måste bära sina egna försäkringskostnader. Som det
            nu är ligger försäkringen på 1 miljard kronor. Kostnaderna för
          </note>
          <note>
            Tjernobylolyckan är uppe i minst tusen gånger mer.
          </note>
          <note>
            De är omöjliga att beräkna på grund av att människor och framför
            allt barn kommer att dö och håller på att dö av bl.a. sköldkörtelcancer.
          </note>
          <note>
            Barnen badar i den radioaktiva floden Djnepr utanför Kiev, och
            huden skadas på armar och ben.
          </note>
          <note>
            Människor har återvänt till den kontaminerade zonen där deras
            bostäder ligger. Hur skall man över huvud taget kunna beräkna
            priset på människoliv och lidande?
          </note>
          <note>
            En rivning av Tjernobylreaktorn är nära förestående, då man beräknar
            att nya utsläpp kommer att ske inom fem år, därför att betonginkapslingen
            håller på att spricka. Åtta år efter olyckan utsätts taket för
            50 rad i timmen, jämfört med tillåten årsdos som ligger på 5 rad
            per år. Rivningsprojektet löper över 20
          </note>
          <note>
            år och är kostnadsberäknat till 20 miljarder kronor.
          </note>
          <note>
            Allt detta för att få bort en svårt kontaminerad reaktor!
          </note>
          <note>
            Vi behöver få en lagstadgad kärnkraftsavveckling.
          </note>
          <note>
            Vi får inte gå in i en ny eventuell kärnkraftsera med s.k. rubbia-reaktorer,
            en mycket kostsam utveckling.
          </note>
          <note>
            En rubbia-spallator laddas med torium i stället för uran. De
            radioaktiva klyvningsprodukterna blir inte mycket mindre än i
            nuvarande kärnkraftverk, och med den mängd av nuklider som bildas
            blir det svårt att kontrollera avfallet, även om motsatsen påstås,
            om man inte har en färdig avfallsteknik.
          </note>
          <note>
            Utveckling av rubbia-kraftverk, brid-reaktorer och fusionsteknik
            blir en dyrbar broms för satsning på energieffektiv och förnybar
            energi.
          </note>
          <note>
            Inom en framtid beräknas energipriset att fördubblas, och det
            oberoende av en avveckling av kärnkraften.
          </note>
          <note>
            Herr talman! Sverige har bland de lägsta elpriserna i världen.
            Sedan 1945 har elpriset bara ökat med 16 %, medan priset på arbetskraft
            har ökat med flera hundra gånger så mycket. Miljöpartiet vill
            därför skatteväxla - ett initiativ som togs av Miljöpartiet redan
            1982 - mellan arbetskraft och energi, dvs. skatt på kärnkraft
            och fossila bränslen, samt miljöförstörande utsläpp, detta för
            att skapa fler arbetstillfällen och styra vårt samhälle mot energieffektivisering,
            miljövänligare drivmedel och ett bättre energiutnyttjande med
            naturliga ekologiska metoder.
          </note>
          <note type="speaker">
            Anf. 144 ROY OTTOSSON (mp):
          </note>
          <note>
            Herr talman! I morse drogs en av decenniets viktigaste propositioner
            på miljöområdet tillbaka av regeringen. Den förra regeringens
            urvattnade och stympade förslag till samlad miljölagstiftning
            i en miljöbalk har avvisats, och den nya regeringen har lovat
            att återkomma med ett bättre förslag. Samtidigt drogs en partimotion
            från Miljöpartiet de gröna med
          </note>
          <note>
            26 viktiga ändringsförslag tillbaka. Jag skall återkomma till
            några av dem längre fram.
          </note>
          <note>
            Det var Miljöpartiet de gröna som först ställde kravet på att
            svensk miljölagstiftning skall samlas i en miljöbalk. Vi gjorde
            det i vårt första miljöprogram som antogs inför valet 1982, innan
            partiet ens var ett år gammalt. Tanken var då, liksom nu, att
            det osammanhängande och alltmer oöverskådliga lapptäcket av miljölagar
            skulle gjutas samman till en sammanhållen, heltäckande, konsekvent
            och radikal miljölagstiftning.
          </note>
          <note>
            Jag minns bara alltför väl hur kravet på miljöbalk då bemöttes
            av de andra partierna. Alla från höger till vänster idiotförklarade
            oss. Kravet på miljöbalk viftades bort som ointressant, oväsentligt
            och innehållslöst. Likadant var det i valet 1985. Inför valet
          </note>
          <note>
            1988, valet då miljöfrågorna för första gången slog igenom i
            svensk rikspolitik, var det precis samma historia. Miljöpartiet
            de gröna var det enda parti som krävde en heltäckande lagstiftning
            samlad i en miljöbalk. Men nu var det ändå en och annan politiker
            i de andra partierna som började att hålla med om att det kanske
            var en och annan brist i lagstiftningen. När sälar flöt upp döda
            i Västkustens badparadis började andra politiker att ge oss rätt.
            Man måste göra något radikalt åt miljölagstiftningen.
          </note>
          <note>
            När vi i De gröna kom in i riksdagen 1988 var det med ambitionen
            att vinna riksdagens gehör för ett genomgripande lagstiftningsarbete
            på miljösidan. Att få till stånd en miljöbalk var ett centralt
            mål för den dåvarande gröna riksdagsgruppen. Så småningom, men
            inte utan stort motstånd och mycket bökande, fick vi med oss regeringen
            på att se över miljölagstiftningen. En utredning,
          </note>
          <note>
            Miljöskyddskommittén, tillsattes. Men den utredningen hade inte
            inledningsvis direktivet att utforma ett förslag till miljöbalk.
            Det kom ett tilläggsdirektiv med den innebörden först efter hot
            om avhopp och andra ansträngningar. När utredningen hade fått
            upp spåret, när juristerna på allvar började arbetet med att sammanfoga
            huvuddelen av svensk miljölagstiftning i en samlad miljöbalk föll
            bitarna snabbt på plats. Kritikerna mot miljöbalken tystnade efter
            hand. Numera säger alla partier att de vill ha en miljöbalk. Som
            jag ser det är det en väldig framgång för oss.
          </note>
          <note>
            Miljöskyddskommitténs förslag till miljöbalk lades fram för ett
            och ett halvt år sedan. Det var i huvudsak ett mycket bra förslag.
            För det första var det heltäckande, det gällde all miljöpåverkande
            verksamhet. För det andra hade man gått ganska långt när det gällde
            att sammansmälta den äldre miljölagstiftningen. För det tredje
            innebar just detta att ambitionsnivån hade höjts och att ett modernt
            synsätt på miljöproblemen hade införts för hela miljöområdet.
            För det fjärde innehöll förslaget en rad viktiga konkreta förbättringar.
            Naturligtvis hade man kunnat gå mycket längre, men förslaget var
            en bra grundplatta för fortsatt reformering.
          </note>
          <note>
            Men den borgerliga regeringens urvattnade förslag var tyvärr
            inte heltäckande. Det gällde bara de delar av miljölagstiftningen
            som finns med i förslaget till miljöbalk, och det rör sig faktiskt
            bara om en mindre del. Förslaget var också urvattnat på en lång
            rad punkter. Praktiskt taget alla kontroversiella punkter var
            borttagna. När kommittén fick se förslaget från regeringen hoppade
            först miljörörelsen av och sedan oppositionen några dagar senare,
            detta efter drygt fyra års utredande. Det vittnar litet grand
            om den försämring som hade genomförts. Jag är beredd att hålla
            med dem som säger att det miljöbalksförslaget bara var en enkel
            sammanställning av befintlig lagstiftning och inte den sammangjutning
            som man egentligen behövde.
          </note>
          <note>
            Herr talman! Det är mycket viktigt att den nya regeringen snabbt
            kommer med ett nytt och bättre förslag till miljöbalk. Införandet
            av balken är planerat till den 1 juli 1995. Det är viktigt att
            det verkligen blir på det sättet. Ett nytt förslag till miljöbalk
            måste därför framläggas redan under hösten för att man skall kunna
            fatta beslut under vintern. Miljöbalken får inte hamna i långbänk.
            Det skulle lamslå mycket av miljöarbetet i landet. Det skulle
            också vara ett mycket stort svek av Socialdemokraterna om så skedde.
            Det finns ett kommittéförslag, det är i stort sett bara att kopiera
            det och göra några smärre förbättringar.
          </note>
          <note>
            Jag skall ta upp några förbättringar som vi från
          </note>
          <note>
            Miljöpartiet vill se. När det gäller miljöbalkens omfattning
            kan man enkelt föra in 19 kap. vattenlagen om skydd för vattenförsörjning
            m.m. i kommitténs förslag till miljöbalk.
          </note>
          <note>
            Även skötsellagen borde kunna införas i balken tämligen enkelt.
          </note>
          <note>
            Strålskyddslagen skall naturligtvis ingå i balken.
          </note>
          <note>
            Det hade kommittén föreslagit, när den förra regeringen hade
            tagit bort det. Det går bra att införa den igen.
          </note>
          <note>
            Biotekniska produkter skall självklart omfattas av balken. Det
            föreslog kommittén, och det bör föras in igen.
          </note>
          <note>
            Det finns en del andra saker som skulle kunna tas med i balken,
            såsom andra delen av vattenlagen, skogsvårdslagen, men det skulle
            ta längre tid för det behöver utredas. Det bör man göra i ett
            annat steg efter det att man först antagit balken. Det kan man
            göra litet längre fram.
          </note>
          <note>
            De allmänna aktsamhetsreglerna måste skrivas om. De måste göras
            tillämpliga på all miljöpåverkande verksamhet, inte bara på sådant
            som finns i specialavsnitt i balken. Vi behöver ett heltäckande
            paraply för all miljöpåverkan.
          </note>
          <note>
            Det är viktigt att man i de allmänna aktsamhetsreglerna också
            får in en övergripande stoppregel. Det var mycket diskussion om
            stoppregler i kommittén. Kommittén föreslog en ganska radikal
            sådan. Det har helt tagits bort av den förra regeringen.
          </note>
          <note>
            Det är mycket märkligt, för det innebär att det egentligen inte
            finns någon gräns för hur mycket man får förstöra miljön och skada
            hälsan.
          </note>
          <note type="speaker">
            Anf. 145 DAN ERICSSON (kds) replik:
          </note>
          <note>
            Herr talman! Jag kan inte göra annat än att konstatera att jag
            tycker att Miljöpartiet har gjort ett riktigt självmål. Här säger
            Roy Ottosson att man har drivit frågan om en samlad miljölagstiftning
            sedan
          </note>
          <note>
            1982. Han idiotförklarar alla andra partier.
          </note>
          <note>
            Kristdemokraterna driver faktiskt den frågan också, även om vi
            inte suttit i parlamentet under hela denna tid. Nu när vi har
            förslaget på bordet ställer man som enda krav på den nya regeringen
            att ta tillbaka detta förslag till miljöbalk. Är inte det ett
            ordentligt självmål, Roy Ottosson?
          </note>
          <note>
            Det enda ni har lyckats påverka denna regering med är att dra
            tillbaka ett förslag till en samlad miljölagstiftning som verkligen
            skulle föra miljöfrågan framåt. Ni ställde inga andra krav på
            denna regering, utan ni stödde den in blanco redan i valrörelsen
            oavsett vilken miljöpolitik den tänkte bedriva.
          </note>
          <note>
            Roy Ottosson vill ha in tre saker. För det första vill han ha
            in en del av vattenlagen. Okej, låt oss resonera om det. Vi var
            öppna för det tidigare. För det andra vill han ha in strålskyddslagen.
            Okej, låt oss resonera om det också. Det är inga problem för vår
            del. För det tredje vill ha in bestämmelser om biotekniska produkter.
            Där har vi redan antagit en proposition här i riksdagen under
            våren.
          </note>
          <note>
            Vi hade ytterligare förslag, exempelvis förlängd preskriptionstid
            för miljöbrott, men det finns flera saker. Vad jag tog upp i den
            förra debatten var de två punkter som socialdemokraterna hade
            angett som skäl för att dra tillbaka förslaget till miljöbalk.
            Där är det inga problem i övrigt. Varför har ni gjort detta självmål,
            när det ligger ett förslag om en samlad miljölagstiftning?
          </note>
          <note type="speaker">
            Anf. 146 ROY OTTOSSON (mp) replik:
          </note>
          <note>
            Herr talman! Dan Ericsson tror att han vet vad vi har framfört
            för krav på regeringen. Vårt krav är att vi skall få en riktig
            miljöbalk som är heltäckande. Det förslag som den förra regeringen
            lade fram var inte heltäckande. Det gällde bara en mindre del
            av miljöområdet. Ni har tagit bort de övergripande aktsamhetsreglerna
            i stort sett helt. Ni har tagit bort de generella föreskrifterna,
            som är en av huvudsakerna i den nya miljöbalken. Ni hade försämrat
            det så till den milda grad att det utdömdes av en samlad miljörörelse
            som en enkel sammanställning, som dessutom var ganska osammanhängande.
            Den sammangjutning som man skulle få hade den förra regeringen
            saboterat.
          </note>
          <note>
            I regeringsförhandlingarna drev vi väldigt hårt kravet att vi
            måste ha en bra miljöbalk. Det var 26
          </note>
          <note>
            krav i den motion som vi drog tillbaka i dag, eftersom propositionen
            drogs tillbaka. Läs dem, Dan Ericsson.
          </note>
          <note>
            Det är inte så som Dan Ericsson här säger. Ni hade egentligen
            skjutit sönder hela balkförslaget och försummat tillfället att
            verkligen göra en genomgripande sammangjutning av svensk miljölagstiftning.
            Det gäller även sådana områden som jordbruket. Ni hade undantagit
            i stort sett allting vad gäller jordbruk, skogsbruk och fiske
            från miljöansvaret. Vi anser att samma miljöansvar självklart
            bör ligga där som på industrin. Ni lyfte bort de delarna. Vad
            jag krävde nyss var att man skall ta in skötsellagen, skogsvårdslagen
            osv. så att samma miljökrav ställs på alla i samhället.
          </note>
          <note type="speaker">
            Anf. 147 DAN ERICSSON (kds) replik:
          </note>
          <note>
            Herr talman! Roy Ottosson framhärdar och menar att det inte skulle
            ha varit möjligt att göra produkten bättre här i riksdagen. Han
            nämner 26 punkter. Låt oss resonera om dem.
          </note>
          <note>
            Vad som nu kommer att hända - efter ert enda krav på den nya
            regeringen, att dra tillbaka förslaget om miljöbalken - är att
            ni försenar hela lagstiftningsarbetet. Vi får ingen samlad miljölagstiftning
            den 1 juli 1995. Vi vet inte när vi får det. Vi har inte fått
            någon tidsbestämmelse här i dag även om vi har begärt att få det.
            Det är resultatet av ert arbete med en samlad miljölagstiftning.
          </note>
          <note>
            Vi kan givetvis resonera om era 26 punkter. Jag skall läsa dem
            även om motionen är tillbakadragen.
          </note>
          <note>
            Det arbete som utfördes av Miljöskyddskommittén har legat till
            grund för propositionen. Jag tycker inte att propositionen är
            perfekt, utan vi kan alltså resonera om ett antal punkter. Men
            nu vet vi inte om det kommer att hända någonting. Vi vet inte
            när det kommer ett förslag. Vi vet att allting försenas. Det har
            miljön inte råd med. Det, Roy Ottosson, är ett präktigt självmål
            från Miljöpartiet.
          </note>
          <note type="speaker">
            Anf. 148 ROY OTTTOSSON (mp) replik:
          </note>
          <note>
            Herr talman! Jag vet inte om Dan Ericsson riktigt hör på här.
            Vårt krav på regeringen var att få en bra miljöbalk. I det krav
            som vi ställt ingår att införandet av den inte skall försenas
            en dag. Jag sade det nyss från talarstolen. Det är vad det handlar
            om.
          </note>
          <note>
            Vi accepterar inte ett dåligt, urvattnat och osammanhängande
            förslag, utan vi vill ha ett bra förslag.
          </note>
          <note>
            Självklart var vi beredda att förbättra det dåliga förslaget
            från den förra regeringen. Det var därför som vi väckte en motion
            med 26 konkreta punkter för att verkligen visa att vi tar detta
            på djupaste allvar, alldeles oavsett vad vi får för underlag.
            Men vi vet om att Miljöskyddskommittén tog fram ett riktigt bra
            förslag jämfört med det som förra regeringen lade fram. Det hade
            varit mycket bättre att lägga fram det.
          </note>
          <note>
            Jag hoppas att Dan Ericsson kommer att medverka till att trycka
            på den nya regeringen, så att vi verkligen får fram ett nytt förslag
            till miljöbalk utan försening. Det måste vi arbeta väldigt medvetet
            med, i alla fall vi som bryr oss om miljön. Annars finns risken
            att det blir en långbänk, och det skulle vara mycket allvarligt.
            Det är allvarligt framför allt på en punkt, och det gäller miljökvalitetsnormer.
            Det var det bästa som fanns kvar av det urvattnade förslaget.
            Jag har en stark känsla av att förslaget just därför kommer tillbaka
            ganska snabbt.
          </note>
          <note>
            Vi kommer att göra allt för att få ett bra förslag till miljöbalk.
            Jag hoppas att även kds och Dan Ericsson vill medverka i det.
          </note>
          <note>
            (forts. prot. 12)
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1994/95:39 Införlivande av vissa direktiv enligt EES-
          </note>
          <note>
            avtalets Bilaga VII, m.m.
          </note>
          <note>
            1994/95:44 Konkurrensverkets ställning i överklagande ärenden
            enligt konkurrenslagen
          </note>
          <note>
            (1993:20), m.m.
          </note>
          <note>
            1994/95:51 Överklagande av Datainspektionens beslut i vissa ärenden
          </note>
          <note>
            Motioner med anledning av skriv. 1994/95:1 Finska språkets ställning
            i Sverige
          </note>
          <note>
            1994/95:Ub4 av Inger Davidson (kds)
          </note>
          <note>
            1994/95:Ub5 av Sinikka Bohlin och Paavo Vallius (s)
          </note>
          <note>
            1994/95:Ub6 av Andreas Carlgren m.fl. (c)
          </note>
          <note>
            med anledning av prop. 1994/95:3
          </note>
          <note>
            Nationalstadsparken Ulriksdal-Haga-Brunnsviken-
          </note>
          <note>
            Djurgården
          </note>
          <note>
            1994/95:Bo2 av Andreas Carlgren (c)
          </note>
          <note>
            1994/95:Bo3 av Sylvia Lindgren m.fl. (s)
          </note>
          <note>
            1994/95:Bo4 av Owe Hellberg m.fl. (v)
          </note>
          <note>
            1994/95:Bo5 av Ewa Larsson m.fl. (mp)
          </note>
          <note>
            med anledning av prop. 1994/95:6 Totalförsvarsplikt
          </note>
          <note>
            1994/95:Fö1 av Birthe Sörestedt och Bengt
          </note>
          <note>
            Silfverstrand (s)
          </note>
          <note>
            1994/95:Fö2 av Birgitta Hambraeus (c)
          </note>
          <note>
            1994/95:Fö3 av Sigrid Bolkéus och Lena Klevenås (s)
          </note>
          <note>
            1994/95:Fö4 av Karin Wegestål och Tomas Eneroth
          </note>
          <note>
            (s)
          </note>
          <note>
            1994/95:Fö5 av Jan Jennehag (v)
          </note>
          <note>
            1994/95:Fö6 av Lennart Rohdin m.fl. (fp)
          </note>
          <note>
            med anledning av prop. 1994/95:7 Lag om civilt försvar
          </note>
          <note>
            1994/95:Fö7 av Annika Nordgren m.fl. (mp)
          </note>
          <note>
            1994/95:Fö8 av Annika Nordgren m.fl. (mp)
          </note>
          <note>
            1994/95:Fö9 av Åke Carnerö (kds)
          </note>
          <note>
            1994/95:Fö10 av Anders Svärd (c)
          </note>
          <note>
            med anledning av prop. 1994/95:8 Lag om socialförsäkringsregister
          </note>
          <note>
            1994/95:Sf1 av Karin Falkmer och Inger René (m)
          </note>
          <note>
            med anledning av prop. 1994/95:11 Differentierad skatt på blyfri
            bensin
          </note>
          <note>
            1994/95:Sk1 av Jan Jennehag (v)
          </note>
          <note>
            1994/95:Sk2 av Ronny Korsberg (mp)
          </note>
          <note>
            med anledning av prop. 1994/95:12 Handläggning av ungdomsmål
          </note>
          <note>
            1994/95:Ju1 av Lars-Erik Lövdén m.fl. (s)
          </note>
          <note>
            1994/95:Ju2 av Alice Åström m.fl. (v)
          </note>
          <note>
            med anledning av prop. 1994/95:14 Ny fastighetsmäklarlag
          </note>
          <note>
            1994/95:L4 av Sören Lekberg och Nils T Svensson (s)
          </note>
          <note>
            1994/95:L5 av Stig Bertilsson (m)
          </note>
          <note>
            1994/95:L6 av Sinikka Bohlin och Axel Andersson (s)
          </note>
          <note>
            med anledning av prop. 1994/95:18 Finansiering av myndighetstillsynen
            för den avreglerade elmarknaden, m.m.
          </note>
          <note>
            1994/95:N1 av Arne Kjörnsberg (s)
          </note>
          <note>
            med anledning av prop. 1994/95:19 Sveriges medlemskap i Europeiska
            unionen
          </note>
          <note>
            1994/95:K2 av Margaretha af Ugglas m.fl. (m)
          </note>
          <note>
            1994/95:U2 av Bengt Kronblad m.fl. (s)
          </note>
          <note>
            1994/95:U3 av Lilian Virgin och Ingibjörg
          </note>
          <note>
            Sigurdsdóttir (s)
          </note>
          <note>
            1994/95:U4 av Lilian Virgin m.fl. (s)
          </note>
          <note>
            1994/95:U5 av Chatrine Pålsson m.fl. (kds)
          </note>
          <note>
            1994/95:U6 av Fanny Rizell m.fl. (kds)
          </note>
          <note>
            1994/95:U7 av Roland Larsson (c)
          </note>
          <note>
            1994/95:U8 av Gudrun Lindvall m.fl. (mp)
          </note>
          <note>
            1994/95:U9 av Lisbeth Staaf-Igelström m.fl. (s)
          </note>
          <note>
            1994/95:U10 av Sigrid Bolkéus och Per Erik
          </note>
          <note>
            Granström (s)
          </note>
          <note>
            1994/95:U11 av Patrik Norinder och Ulla Löfgren (m)
          </note>
          <note>
            1994/95:U12 av Widar Andersson (s)
          </note>
          <note>
            1994/95:U13 av Sivert Carlsson m.fl. (c)
          </note>
          <note>
            1994/95:U14 av Dan Ericsson och Holger Gustafsson
          </note>
          <note>
            (kds)
          </note>
          <note>
            1994/95:U15 av Gudrun Schyman m.fl. (v)
          </note>
          <note>
            1994/95:U16 av Sven Hulterström m.fl. (s)
          </note>
          <note>
            1994/95:U17 av Lennart Brunander m.fl. (c)
          </note>
          <note>
            1994/95:U18 av Marie Wilén (c)
          </note>
          <note>
            1994/95:U19 av Maj-Inger Klingvall m.fl. (s)
          </note>
          <note>
            1994/95:U20 av Göran Magnusson m.fl. (s)
          </note>
          <note>
            1994/95:U21 av Kjell Ericsson (c)
          </note>
          <note>
            1994/95:U22 av Göthe Knutson (m)
          </note>
          <note>
            1994/95:U23 av Göte Jonsson (m)
          </note>
          <note>
            1994/95:U24 av Marianne Samuelsson m.fl. (mp)
          </note>
          <note>
            med anledning av prop. 1994/95:23 Ett effektivare brottmålsförfarande
          </note>
          <note>
            1994/95:Ju3 av Sten Östlund och Sverre Palm (s)
          </note>
          <note>
            1994/95:Ju4 av Patrik Norinder (m)
          </note>
          <note>
            1994/95:Ju5 av Sigrid Bolkéus (s)
          </note>
          <note>
            1994/95:Ju6 av Karl-Erik Persson m.fl. (v)
          </note>
          <note>
            1994/95:Ju7 av Anders Svärd (c)
          </note>
          <note>
            med anledning av prop. 1994/95:26 Förlängning av tiden för stimulansbidrag
            till kommuner som ökar sitt flyktingmottagande
          </note>
          <note>
            1994/95:Sf2 av Bo Nilsson (s)
          </note>
          <note>
            med anledning av prop. 1994/95:33 Fortsatt giltighet av 1952
            års tvångsmedelslag
          </note>
          <note>
            1994/95:Ju8 av Alice Åström m.fl. (v)
          </note>
          <note>
            8 § Kammaren åtskildes kl.18.29.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 6 § anf. 16 (delvis), av andre vice talmannen därefter
            t.o.m. anf. 49
          </note>
          <note>
            (delvis), av tredje vice talmannen därefter t.o.m anf 80
          </note>
          <note>
            (delvis), av andre vice talmannen därefter t.o.m. anf. 116
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
