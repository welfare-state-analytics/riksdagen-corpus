<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--47</head>
          <docDate when="1994-12-21">1994-12-21</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            __________________________________________________________________________
          </note>
          <note>
            1 § Val av valprövningsnämnd
          </note>
          <note>
            Talmannen meddelade att till kammaren inkommit protokollsutdrag
            från valberedningen avseende val av ordförande och ersättare för
            ordföranden i valprövningsnämnden.
          </note>
          <note>
            Vidare hade överlämnats gemensamma listor för val av sex ledamöter
            och sex suppleanter i valprövningsnämnden. En promemoria med föreslagna
            namn hade utdelats till kammarens ledamöter.
          </note>
          <note>
            Företogs val av ordförande och ersättare för ordföranden i valprövningsnämnden.
          </note>
          <note>
            Enligt ett enhälligt förslag av valberedningen valdes, för tiden
            till dess nytt val skulle äga rum, till
          </note>
          <note>
            ordförande i valprövningsnämnden regeringsrådet Lars Tottie
          </note>
          <note>
            ersättare för ordföranden i valprövningsnämnden justitierådet
            Staffan Magnusson
          </note>
          <note>
            Företogs val av sex ledamöter och sex suppleanter i valprövningsnämnden.
          </note>
          <note>
            Sedan den gemensamma listan godkänts av kammaren befanns följande
            personer, för tiden till dess nästa val skulle äga rum, valda
            till
          </note>
          <note>
            ledamöter i valprövningsnämnden
          </note>
          <note>
            Kurt Ove Johansson (s)
          </note>
          <note>
            Sten Olsson, kanslichef
          </note>
          <note>
            Håkan Winberg, hovrättspresident
          </note>
          <note>
            Ulla Pettersson, f. d. riksdagsledamot
          </note>
          <note>
            Björn von Sydow (s)
          </note>
          <note>
            Birger Hagård (m)
          </note>
          <note>
            suppleanter i valprövningsnämnden
          </note>
          <note>
            Lena Sandlin (s)
          </note>
          <note>
            Pär-Axel Sahlberg (s)
          </note>
          <note>
            Jerry Martinger (m)
          </note>
          <note>
            Sivert Carlsson (c)
          </note>
          <note>
            Tore Claeson, f.d. riksdagsledamot
          </note>
          <note>
            Ylva Annerstedt, f.d. riksdagsledamot
          </note>
          <note>
            2 § Val av ledamöter i Europaparlamentet
          </note>
          <note>
            Företogs val av tjugotvå ledamöter i Europaparlamentet.
          </note>
          <note>
            Sedan den gemensamma listan godkänts av kammaren befanns följande
            personer, för tiden från Sveriges anslutning till Europeiska unionen
            till dess de företrädare för Sverige i Europaparlamentet som utses
            i det första allmänna valet tillträder sina uppdrag, valda till
          </note>
          <note>
            ledamöter i Europaparlamentet
          </note>
          <note>
            Maj-Lis Lööw (s)
          </note>
          <note>
            Maj Britt Theorin (s)
          </note>
          <note>
            Margaretha af Ugglas (m)
          </note>
          <note>
            Axel Andersson (s)
          </note>
          <note>
            Yvonne Sandberg-Fries (s)
          </note>
          <note>
            Per Stenmarck (m)
          </note>
          <note>
            Inga-Britt Johansson (s)
          </note>
          <note>
            Karl Erik Olsson (c)
          </note>
          <note>
            Bengt-Ola Ryttar (s)
          </note>
          <note>
            Ivar Virgin (m)
          </note>
          <note>
            Hadar Cars (fp)
          </note>
          <note>
            Reynoldh Furustrand (s)
          </note>
          <note>
            Bengt Hurtig (v)
          </note>
          <note>
            Jan Andersson (s)
          </note>
          <note>
            Karin Falkmer (m)
          </note>
          <note>
            Per Gahrton (mp)
          </note>
          <note>
            Kristina Persson (s)
          </note>
          <note>
            Birgitta Ahlqvist (s)
          </note>
          <note>
            Charlotte Cederschiöld (m)
          </note>
          <note>
            Holger Gustafsson (kds)
          </note>
          <note>
            Tommy Waidelich (s)
          </note>
          <note>
            Karin Starrin (c)
          </note>
          <note>
            3 § Val av ledamöter och suppleanter i EU-
          </note>
          <note>
            nämnden
          </note>
          <note>
            Företogs val av sjutton ledamöter i EU-nämnden.
          </note>
          <note>
            Sedan den gemensamma listan godkänts av kammaren befanns följande
            personer, för riksdagens innevarande valperiod, valda till
          </note>
          <note>
            ledamöter i EU-nämnden
          </note>
          <note>
            Berit Löfstedt (c)
          </note>
          <note>
            Bo Bernhardsson (s)
          </note>
          <note>
            Lars Tobisson (m)
          </note>
          <note>
            Johnny Ahlqvist (s)
          </note>
          <note>
            Sinikka Bohlin (s)
          </note>
          <note>
            Per Unckel (m)
          </note>
          <note>
            Monica Öhman (s)
          </note>
          <note>
            Börje Hörnlund (c)
          </note>
          <note>
            Nils T Svenson (s)
          </note>
          <note>
            Göran Lennmarker (m)
          </note>
          <note>
            Lars Leijonborg (fp)
          </note>
          <note>
            Anita Persson (s)
          </note>
          <note>
            Kenneth Kvist (v)
          </note>
          <note>
            Georg Andersson (s)
          </note>
          <note>
            Gun Hellsvik (m)
          </note>
          <note>
            Birger Schlaug (mp)
          </note>
          <note>
            Mats Odell (kds)
          </note>
          <note>
            suppleanter i EU-nämnden
          </note>
          <note>
            Sören Lekberg (fp)
          </note>
          <note>
            Berit Oscarsson (s)
          </note>
          <note>
            Jan Sandberg (m)
          </note>
          <note>
            Hans Karlsson (s)
          </note>
          <note>
            Anita Johansson (s)
          </note>
          <note>
            Carl G Nilsson (m)
          </note>
          <note>
            Göran Magnusson (s)
          </note>
          <note>
            Helena Nilsson (c)
          </note>
          <note>
            Catarina Rönnung (s)
          </note>
          <note>
            Chris Heister (m)
          </note>
          <note>
            Isa Halvarsson (fp)
          </note>
          <note>
            Ronny Olander (s)
          </note>
          <note>
            Bengt Hurtig (v)
          </note>
          <note>
            Britt Bohlin (s)
          </note>
          <note>
            Gustaf von Essen (m)
          </note>
          <note>
            Gudrun Lindvall (mp)
          </note>
          <note>
            Ingrid Näslund (kds)
          </note>
          <note>
            EU-nämnden kallades till konstituerande sammanträde i bostadsutskottets
            plenisal omedelbart efter plenum.
          </note>
          <note>
            4 § Justering av protokoll
          </note>
          <note>
            Justerades protokollet för den 15 december.
          </note>
          <note>
            5 § Ny riksdagsledamot, m.m.
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för riksdagsledamot, m.m.
          </note>
          <note>
            Till valprövningsnämnden har från Riksskatteverket inkommit bevis
            om att Karin Pilsäter (fp), Tullinge, utsetts till ny ledamot
            av riksdagen fr.o.m. den
          </note>
          <note>
            1 januari 1995 sedan Bengt Westerberg (fp) avsagt sig sitt uppdrag
            som riksdagsledamot. Från Riksskatteverket har också inkommit
            nya bilagor till tidigare utfärdade bevis för ersättare för riksdagsledamöter.
          </note>
          <note>
            Valprövningsnämnden har denna dag granskat beviset för den nye
            ledamoten och de nya bilagorna till bevis för ersättare och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 20 december 1994
          </note>
          <note>
            Lars Tottie/
          </note>
          <note>
            Sven-Georg Grahn
          </note>
          <note>
            6 § Meddelande om svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1994/95:28
          </note>
          <note>
            Till riksdagen
          </note>
          <note>
            Beträffande interpellation 1994/95:28 av Kristina
          </note>
          <note>
            Svensson (s) om den svenska ESK-politiken får jag meddela att
            jag inte kan besvara denna inom föreskrivna fyra veckor. Skälet
            härtill är utlandsresor sammanfallande med interpellationsdebatter.
            Jag kommer att besvara interpellationen den 19 januari
          </note>
          <note>
            1995.
          </note>
          <note>
            Stockholm den 12 december 1994
          </note>
          <note>
            Lena Hjelm-Wallén
          </note>
          <note>
            Interpellation 1994/95:46
          </note>
          <note>
            Till riksdagen
          </note>
          <note>
            Beträffande interpellation 1994/95:46 av Widar
          </note>
          <note>
            Andersson om åtgärder mot den grova kriminaliteten får jag meddela
            att jag inte kan besvara denna inom föreskrivna fyra veckor på
            grund av arbetsbelastning.
          </note>
          <note>
            Jag kommer att besvara interpellationen den 12
          </note>
          <note>
            januari 1995.
          </note>
          <note>
            Stockholm den 15 december 1994
          </note>
          <note>
            Laila Freivalds
          </note>
          <note>
            7 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Motion
          </note>
          <note>
            1994/95:111 till lagutskottet
          </note>
          <note>
            8 § Partiledardebatt
          </note>
          <note type="speaker">
            Anf. 1 CARL BILDT (m):
          </note>
          <note>
            Fru talman! Vi har i dag att summera hösten 1994, en politiskt
            händelserik höst som i efterhand kommer att minnas för framför
            allt två saker, tror jag.
          </note>
          <note>
            Den första är - det är alldeles självklart, för huvuddelen av
            oss i denna riksdag - positiv: Det var hösten då Sverige äntligen
            och slutgiltigt bestämde sig för att ta det stora steget in i
            det stora europeiska samarbetet, att ge Sverige och oss alla rösträtt
            i det europeiska samarbete som kommer att betyda så mycket för
            fred och utveckling i vår del av världen.
          </note>
          <note>
            Kring den frågan kom också många, inte minst vi partiledare,
            att utveckla ett konstruktivt och bra samarbete trots många meningsmotsättningar
            i övrigt.
          </note>
          <note>
            Innan jag går in på bataljerna i övrigt vill jag passa på att
            framföra ett tack, inte minst till Ingvar Carlsson, för ett bra
            samarbete i en fråga där vi trots en del skilda meningar kunde
            förenas och göra en del som jag tror var bra för landet.
          </note>
          <note>
            Det andra som denna höst kommer att minnas för är däremot enligt
            min mening mindre bra. Detta var hösten då Sverige försökte vända
            om och slå in på en politisk väg som bara kan leda tillbaka. Vi
            har fått massiva skattehöjningar på allt och på alla. Vi har fått
            dogmatiska återställare på ett sätt som nog få fullt ut hade väntat.
            Men än allvarligare än så: Vi har fått en politik som inte ens
            själv har gjort anspråk på att ha perspektiv eller framtidsinriktning.
          </note>
          <note>
            Det är vägen tillbaka. Det vi har sett denna höst i detta avseende
            är en i ordets egentliga bemärkelse reaktionär politik. Man har
            inte fört fram några egna idéer, men man har dogmatiskt vänt sig
            mot de idéer som vi företrädde om förnyelse och förändring under
            den föregående mandatperioden. Därtill företräder man en konfrontationslinje
            som strider mot vad som har sagts tidigare.
          </note>
          <note>
            Jag är inte den som skall lägga mig i detaljerna i den diskussionen,
            men jag noterade att efter det att man summariskt avvisat den
            möjlighet till regeringssamarbete över blockgränserna som en gång
            faktiskt fanns, fann man en snäll satellit i fru Schyman och hennes
            salongslängtande f.d. kommunister. Det är denna rödröda reaktion
            som har kommit att styra politiken i Sverige denna återställarhöst
            1994.
          </note>
          <note>
            Jag skall inte säga att den situation som vi lämnade över inte
            innefattade problem och utmaningar. Så var det förvisso. Men i
            viktiga hänseenden var och är det fortfarande en situation med
            mycket stora möjligheter.
          </note>
          <note>
            Jag talade i våras under valrörelsen om att vi hade en möjlighet
            till en gyllene period för Sverige. Efter krisen var det mycket
            som var på väg åt rätt håll.
          </note>
          <note>
            Sedan förra året har läget på arbetsmarknaden kontinuerligt förbättrats.
            Vi har gått mot och vi går fortfarande mot en lägre arbetslöshet
            och högre sysselsättning.
          </note>
          <note>
            Sedan förra året har också underskottet i statsfinanserna börjat
            minska efter alla de problem vi har haft. Med den förstärkta sparplan
            som diskuterades och beslutades här i riksdagen i våras, med en
            god tillväxt i ekonomin och med det förtroende som leder till
            sänkta räntor fanns det mycket goda möjligheter att stabilisera
            statsskulden till senast 1998.
          </note>
          <note>
            Det var en situation med möjligheter. För tre år sedan övertog
            vi en ekonomi i fritt fall - kraftigt stigande arbetslöshet, snabbt
            ökande underskott och dramatiskt fallande produktion. Regeringen
            Carlsson har däremot denna höst övertagit en ekonomi i tydlig
            uppgång med kraftigt sjunkande arbetslöshet, snabbt fallande underskott
            och dramatisk ökande produktion.
          </note>
          <note>
            Vår långsiktskris i Sverige har till stor del varit en kris i
            tillväxten. Under 20 år har vi halkat efter och inte förmått att
            värna och vidareutveckla basen för vår välfärd. Vi kom nu in i
            den stora krisen i början på
          </note>
          <note>
            90-talet. När vi lade upp den ekonomiska politiken sade vi att
            vi långsiktigt måste skapa bättre möjligheter för tillväxt, jobb
            och välfärd i Sverige. Till mitten av 90-talet måste vi ha uppnått
            en tillväxt som motsvarar genomsnittet i Europa för att under
            andra hälften av 90-talet kunna befinna oss i den övre delen.
            Vi skall inte halka efter utan ta igen och bli bäst igen.
          </note>
          <note>
            Det skall vi vara. Om vi klarade det, så kan vi klara mycket
            annat. Om vi inte klarade skulle vi förr eller senare komma att
            stå där med krisen igen. Det krävdes åtgärder.
          </note>
          <note>
            Vi vidtog en del åtgärder. Det var inte helt lätt mitt i det
            arbetslöshetens stålbad som Kjell-Olof Feldt hade talat om. Det
            krävdes att politiken fortsatte och att den inte gick snett.
          </note>
          <note>
            I partiledardebatterna i höstas, omedelbart efter den tämligen
            perspektivlösa regeringsförklaringen, varnade jag för att den
            s.k. Perssonplanen skulle visa sig vara en pytteplan i förhållande
            till de problem som vi måste ta oss an för att göra den gyllene
            perioden till en reell möjlighet. Jag sade att förr eller senare
            -
          </note>
          <note>
            snarare förr än senare - måste även ni socialdemokrater inse
            att det handlar om att spara på utgifterna om vi skall klara det
            här. Jag sade att det avgörande är att regeringen snabbt presenterar
            en ekonomisk politik som har en sådan trovärdighet att räntorna
            omedelbart skulle börja röra sig neråt. Förutsättningarna var
            goda i och med resultatet av folkomröstningen.
          </note>
          <note>
            Nu har det under hösten visat sig att våra farhågor tyvärr var
            riktiga och att regeringens förhoppningar var felaktiga.
          </note>
          <note>
            I går kom OECD med sin rapport. Det måste ha varit en kalldusch.
            Jag hörde att finansministern försökte klara sig på en presskonferens
            genom att säga att han inte hade läst rapporten. Jag hoppas att
            han har läst den nu. Om inte annat bör han ägna helgen åt den.
          </note>
          <note>
            OECD-rapporten visar på konsekvensen av en politik där man massivt
            höjer skatter. Därmed dämpas tillväxten, förtroendet minskar,
            räntorna ligger kvar på en hög nivå och statsfinanserna klaras
            inte av långsiktigt. Vi kan säga att det är en hotbild, men det
            är en hotbild som har ökat i realism genom den politik som har
            bedrivits under denna höst. Vad man har åstadkommit i den ekonomiska
            politiken är enbart höjda skatter på som gott som allt och alla.
          </note>
          <note>
            Den i gårdagens ekonomisk-politiska debatt här i riksdagen osedvanligt
            pompöse herr Persson och den snälla satelliten Schyman har "dunkat
            igenom" skattehöjningar på 55 miljarder kronor. Det är inte bara
            svenskt rekord, det är sannolikt världsrekord i skattehöjningar
            på så kort tid.
          </note>
          <note>
            Ingvar Carlsson skickade i valrörelsen brev till väljarna. Det
            var snällt gjort av honom. Han skrev:
          </note>
          <note>
            Vad skulle vi ha för intresse av att chockhöja skatterna? Det
            ger varken fler jobb eller bättre ekonomi för
          </note>
          <note>
            Sverige totalt sett.
          </note>
          <note>
            Jag håller fortfarande med om vad Ingvar Carlsson skrev till
            väljarna i valrörelsen. Om man chockhöjer skatterna leder det
            varken till fler jobb eller bättre ekonomi för Sverige totalt
            sett. Just detta har Ingvar
          </note>
          <note>
            Carlsson gjort. Han har chockhöjt skatterna långt mera än han
            vågade tala om. Konsekvenserna framgår av OECD:s rapport - lägre
            tillväxt, högre räntor och en bekymmersam situation som måste
            hanteras och som man denna viktiga höst har missat att ta tag
            i på det sätt som man måste göra.
          </note>
          <note>
            Perssonplanen var en pytteplan. Det blev en felaktig vridning
            av politiken genom alla skattehöjningar.
          </note>
          <note>
            Nu sitter man där - om jag har förstått tidningsuppgifterna rätt
            - och diskuterar besparingar av olika slag.
          </note>
          <note>
            Det är bra. Men det kanske inte hade skadat om ni hade fört en
            del av den diskussionen även under den tidigare mandatperioden.
          </note>
          <note>
            För tre år sedan var den stora avgörande frågan i denna kammare
            om regeringen skulle få igenom sitt förslag om att inte höja barnbidraget.
            Det motsatte sig socialdemokrater och nydemokrater. Nydemokraterna
            är saliga i åminnelse, åtminstone i politisk bemärkelse. Det här
            hotade välfärden. Nu skall barnbidragen sänkas. Det är en scenförändring
            som heter duga i den politiska debatten. Konsekvens är förutsättning
            för förtroende i politik. Inkonsekvens leder förr eller snarare
            till bristande förtroende.
          </note>
          <note>
            Det behövs besparingar. Vi har alla ett ansvar för landets ekonomi.
            Vi moderater har lagt fram ett förslag här i kammaren om besparingar
            på 73 miljarder kronor. Det skulle väl vara underligt om ni inte
            lyckades finna 20 av dem som ni skulle kunna svälja.
          </note>
          <note>
            Låt mig innan min taletid är slut säga att ni inte skall förvänta
            er att vi skall ställa upp på en politik som i avgörande hänseenden
            leder fel. När jag nås av uppgifter via media om att det ni tänker
            göra är att ta bort karensdagen och sänka barnbidraget, vill jag
            bara säga att ni nog får leta upp någon annan som tycker att den
            kombinationen är bra. Den leder faktiskt fel.
          </note>
          <note>
            Den kostar, när det gäller karensdagen, mycket mera samhällsekonomiskt
            och förr eller senare även statsfinansiellt, än vad ni sparar
            på att sänka barnbidragen.
          </note>
          <note>
            En sänkning av barnbidraget kan vara en nödvändighet, men det
            är inte bra. När man förändrar karensdagen leder det fel i varje
            tänkbart hänseende. Ni har missat denna höst. Det blev skattehöjningar,
            en rödröd reaktion och en dogmatisk återställarpolitik. Ni har
            missat möjligheterna att komma på rätt kurs. Nu skall ni försöka
            en gång till. Se då till att ni tänker efter före - annars kan
            slutet komma ganska snabbt.
          </note>
          <note>
            (Applåder)
          </note>
          <note type="speaker">
            Anf. 2 OLOF JOHANSSON (c):
          </note>
          <note>
            Fru talman! Statsministern sade sig i regeringsförklaringen vilja
            göra sitt yttersta för att åstadkomma ett nytt samarbetsklimat
            i Sverige - i riksdagen, på arbetsmarknaden och mellan enskilda
            medborgare.
          </note>
          <note>
            Nu är det dags för en första revision av de uttalanden.
          </note>
          <note>
            Jag måste erkänna att den socialdemokratiska regeringen har lyckats.
            På 75 dagar har ni lyckats med att skapa ett helt nytt samarbetsklimat
            i riksdagen. Det samarbetsklimatet kallas konfrontation, men det
            är utan tvekan helt nytt. Det är en fantastisk prestation på så
            kort tid.
          </note>
          <note>
            Inte nog med det, ni har t.o.m. lyckats bli en samarbetsregering,
            som ni lovade. Gudrun Schyman är nu ordentligt inne i samarbetet.
            Man kan säga att hon är inne men ändå ute. Av sitt ursprungliga
            mandat på
          </note>
          <note>
            45 % från folket och 6 % från Gudrun Schyman har
          </note>
          <note>
            Ingvar Carlsson och Göran Persson skapat en folkfront på 51 %.
            Det räcker ju.
          </note>
          <note>
            Av Bildts rödgröna röra syns inte ett spår, inte heller av ett
            Folkparti-samarbete. Säga vad man vill om Gudrun Schyman, men
            inte är hon grön.
          </note>
          <note>
            Folket hade sagt sitt, och litet överraskningar får man räkna
            med. Det kunde vi höra när Carl Bildt läste från Ingvar Carlssons
            brev till väljarna. Men överraskningarna var inte slut med detta.
            Den förra regeringen hade förhandlat fram ett avtal med den europeiska
            unionen. Hur svenska folket skall njuta dess frukter framgick
            också av EU-propositionen. Regeringen bestämde sig för att följa
            avtalet med EU, men inte med svenska folket. Stöden till jordbruket
            och regional utveckling nobbades - i preciserad form först efter
            folkomröstningen för säkerhets skull. Vänsterpartiet hängde med
            på det mesta. Det nya samarbetsklimatet hade nu vidgats till "enskilda
            medborgare", helt i enlighet med regeringsförklaringens ord.
          </note>
          <note>
            Nästa förändring av samarbetsklimatet gäller uppenbarligen arbetsmarknaden.
            Genom 35-40 miljarder kronor i höjda skatter på arbetskraften
            har parterna fått en helt ny samarbetsgrund. Hur klimatet slutligen
            blir återstår att se i avtalsrörelsen. Men samarbetsklimatet på
            arbetsmarknaden har onekligen fått ett stimulerande inslag.
          </note>
          <note>
            Hur kunde allt detta ske som en följd av valet! Jo, det beror
            på en fiffig innovation som kallas öppet mandat. Ett öppet mandat
            är just öppet, dvs. det kan användas hur som helst, när som helst
            - oavsett Perssonplanen - och tillsammans med vem som helst.
          </note>
          <note>
            Numera är detta öppna mandat också Vänsterpartiets egendom. Överraskningarnas
            tid är säkert inte förbi. Men det är samtidigt svårt att förstå
            varför
          </note>
          <note>
            Perssonplanen presenterades under en andlös bevakning från medierna
            på kvällen den 19 augusti. Det räcker ju med ett öppet mandat;
            det har inga gränser.
          </note>
          <note>
            Sveriges barn har nu fått en antydan om vad detta kan innebära
            för dem. Det blir kanske sänkta barnbidrag och en försämrad föräldraförsäkring,
            och det blir definitivt inget vårdnadsbidrag. Hur det blir med
            ålderdomen är svårare att se. De svenska företagen vet redan att
            det blir högre skatter, försämrade villkor och krångligare regler.
            De svenska regionerna vet. De svenska jordbrukarna vet. Hela Sverige
            skall inte leva.
          </note>
          <note>
            Det öppna landskapet skall förbuskas och beskogas.
          </note>
          <note>
            Arbetet för att sanera Sveriges ekonomi måste självfallet drivas
            vidare. Räntan måste ovillkorligen pressas ned, och nya jobb måste
            tillskapas, men en hållbar tillväxt förutsätter en respekt för
            medborgarna och naturen och att hela Sveriges resurser utnyttjas.
          </note>
          <note>
            De 65 miljarder som finanskrisen har kostat skattebetalarna kan
            vara en källa att ösa ur. De måste, som
          </note>
          <note>
            Centern krävde före valet, återföras till statskassan i planerade
            former. Det är konstruktiv oppositionspolitik. Än så länge har
            vi inte sett så mycket från regeringens sida.
          </note>
          <note>
            Fru talman! Det finns tydliga inslag av "nyspråk" i socialdemokraternas
            av retorik fyllda regeringsförklaring. Den vill jag nu ägna mig
            åt. Orden får plötsligt en ny och annan innebörd än vad vi är
            vana vid.
          </note>
          <note>
            Låt mig ge några konkreta exempel.
          </note>
          <note>
            Det sägs i regeringsförklaringen att näringspolitiken skall utformas
            "så att företagen ges goda villkor att investera och expandera".
            Goda villkor kan tydligen vara arbetsgivaravgiftshöjningar, med
            belopp som motsvarar 30 000 nya jobb om summan i stället används
            för nyanställningar.
          </note>
          <note>
            Centern säger nej till förlamande avgiftshöjningar för företagen.
            Statsfinanserna måste saneras utan att nya jobb motverkas.
          </note>
          <note>
            Enligt regeringsförklaringen skall "särskild hänsyn tas till
            småföretagen". Man får anta att det gäller arbetsrätten. Därav
            fick vi det återställarförslag som innebär mer krångel, mindre
            flexibilitet och mer ombudsmannamakt över småföretagen. Detta
            kallas särskild hänsyn.
          </note>
          <note>
            Centern tog politisk strid för enklare och bättre villkor för
            småföretagen före valet 1991. I regeringsställning genomförde
            vi en balanserad förändring av arbetsrätten. Centern beklagar
            att regeringen inte tror att företagen på ett ansvarsfullt sätt
            kan hantera de förenklingar som genomfördes.
          </note>
          <note>
            Enligt regeringsförklaringen skall Sverige "ligga i frontlinjen
            i forskning och utveckling". Samtidigt går drevet efter de forskningsmedel
            som fyrpartiregeringen anslog när löntagarfonderna avvecklades.
            Inte på något område har regeringen ägnat så stor tankemöda som
            när det gäller att avlöva forskarvärlden resurser.
          </note>
          <note>
            Enligt regeringsförklaringen skall forskningen ges en hög prioritet.
            Det har onekligen skett.
          </note>
          <note>
            Centern vill slå vakt om forskningsanslagen. Bl.a.
          </note>
          <note>
            skall 2,5 miljarder gå till en viktig och strategisk miljöforskning.
            Då har jag bara nämnt en av fonderna.
          </note>
          <note>
            Enligt regeringsförklaringen har Sverige en "unik familjepolitik".
            Ja, i s-regeringens Sverige har vi det.
          </note>
          <note>
            Nu skall vissa barn nämligen inte få del av samhällets stöd till
            barnomsorgen, och föräldrarna förvägras rätten att välja den omsorgsform
            som de anser är bäst för sina barn.
          </note>
          <note>
            Centern slår vakt om rättvisa och valfrihet för barnfamiljerna.
            Det är familjernas val som skall styra systemet och inte systemet
            som skall styra familjernas val.
          </note>
          <note>
            Enligt regeringsförklaringen skall "samarbetet med våra grannländer
            kring Östersjön intensifieras och ges en ny utformning". Det nya
            är att anslagen skall skäras ned, i enlighet med propositionen
            om finansieringen av EU-avgiften. Vidare skall restaureringen
            av Östersjön drivas vidare med "förnyad kraft". Den förnyade kraften
            skall miljöministern tydligen få ur ett av de tuffaste sparbeting
            som något departement har fått sig tilldelat.
          </note>
          <note>
            Det tidigare centerledda Miljö- och naturresursdepartementet
            gjorde miljöbiståndet till Östeuropa och
          </note>
          <note>
            Östersjön konkret. 750 miljoner kronor anvisades under tre år.
            Till detta skall läggas det allmänna Östeuropabiståndet på en
            miljard årligen, med ett tydligt miljöinslag. Dessutom snabbutreds
            nu på nordiskt plan en särskild finansieringsavgift för att öka
            ambitionerna. Någonting som man skall akta sig för är att skära
            ned i engagemanget för en bättre miljö i och kring Östersjön.
            Det skulle leda till mycket höga kostnader i framtiden. Om ni
            anser er ha råd med ett miljöhotande broelände som dessutom är
            olönsamt, enligt rapporter från Riksrevisionsverket i Danmark,
            har ni också råd att satsa på Östersjöns miljö. Det räcker inte
            att man träffade den polske statsministern i
          </note>
          <note>
            Ronneby 1990. Det gäller också att göra någonting.
          </note>
          <note>
            Enligt regeringsförklaringen kommer ett svenskt
          </note>
          <note>
            EU-medlemskap att "ge Sverige nya instrument för att stärka en
            allsidig regional utveckling". Regeringen har ensidigt, utan samråd,
            beslutat att EU-pengar till regional- och landsbygdsutvecklingen
            skall föras över till traditionella AMS-konton.
          </note>
          <note>
            Dessutom skall flyttlassen börja rulla. Det är en politik som
            vi känner igen från det glada 60-talet.
          </note>
          <note>
            Centern motsätter sig denna centralisering. Dessutom vill jag
            fråga Ingvar Carlsson om det är Anders
          </note>
          <note>
            Sundströms arbetsmetod, med diktat i stället för samråd, som
            regeringen tänker använda gentemot riksdagen när det gäller EU-frågor.
            I så fall föds en misstro.
          </note>
          <note>
            Sådant här kan man som bekant rösta om i denna kammare.
          </note>
          <note>
            Enligt regeringsförklaringen skall den svenska naturen och dess
            artrikedom skyddas. Det sker enligt s-regeringen bäst genom att
            Sverige avstår från EU:s miljöstöd till jordbruket och det öppna
            landskapet -
          </note>
          <note>
            utan att svenska medel tillförs i stället.
          </note>
          <note>
            Centern vill fullt ut använda EU-pengarna till miljöförbättringar
            i jordbruket. Svenska bönder skall få konkurrera på samma villkor
            som övriga bönder i
          </note>
          <note>
            EU. Visst behöver EU:s jordbrukspolitik förändras, men det skall
            ske inifrån och inte genom ensidiga svenska markeringar som slår
            mot det öppna landskapet i skogs- och mellanbygderna.
          </note>
          <note>
            Lägg till detta att regeringen upphäver den allmänna obligatoriska
            arbetslöshetsförsäkringen, försenar miljöbalken i två till tre
            år, drar in kvittningsrätten vid start av nya företag och försämrar
            avdraget för arbetsresor. Då framtonar bilden av centraliseringens
            och koncentrationens regering. Det är också bilden av samarbetsregeringen.
            Centern varnade före valet för den socialdemokratiska politiken,
            numera den socialistiska politiken. Jag beklagar att våra värsta
            farhågor har besannats. Det är illa för Sverige - för hela Sverige.
          </note>
          <note>
            Fru talman! Centerpartiet är alltid berett att föra en konstruktiv
            dialog i politiken. Vi har åtskilliga gånger lagt partimotsättningar
            åt sidan för landets bästa. Det förutsätter en total sinnesförändring
            i den nuvarande regeringen, om detta skall kunna ske framgent.
          </note>
          <note>
            (Applåder)
          </note>
          <note type="speaker">
            Anf. 3 BENGT WESTERBERG (fp):
          </note>
          <note>
            Fru talman! Ärade riksdagskolleger! Det är inte utan att det
            känns litet vemodigt i dag. Med den här debatten avslutar jag
            tio år i denna kammare och elva år som ledare för Folkpartiet.
          </note>
          <note>
            Fru talman! Den praktiska politiken utformas i skärningspunkten
            mellan ideologin och verkligheten.
          </note>
          <note>
            Ideologin, värderingarna, är viktig. I synen på välfärdsstaten,
            jämställdheten, flyktingpolitiken, företagsamheten och mycket
            annat spelar värderingarna en avgörande roll.
          </note>
          <note>
            Men politik handlar inte bara om ideologin. Verkligheten finns
            där också, med människor som har andra värderingar och med krafter
            som drar åt ett annat håll än vi ibland skulle önska.
          </note>
          <note>
            Verkligheten kan naturligtvis påverkas av politiska beslut men
            inte styras. Den ger oss ofta förutsättningar för våra politiska
            beslut, förutsättningar som vi måste ta hänsyn till oavsett om
            vi gillar dem eller inte.
          </note>
          <note>
            Därför kan verkligheten ibland tvinga oss att fatta beslut som
            strider mot våra värderingar.
          </note>
          <note>
            Att det ibland finns en konflikt mellan ideologin och verkligheten
            tvingas vi alla acceptera. Den blir särskilt tydlig när man jämför
            socialdemokraternas politik när de satt i opposition, 1991-1994,
            och när de nu sitter i regeringen.
          </note>
          <note>
            Socialdemokraterna såg före valet varje nedskärning i den kommunala
            verksamheten, varje sänkning av ersättningsnivån i socialförsäkringarna
            och varje diskussion om minskade barnbidrag som uttryck för en
            borgerlig ideologi som stod i strid med en socialdemokratisk.
            Nu fullföljer samma socialdemokrater politiken mot kommunerna.
            Man överväger på fullt allvar, om man skall tro uppgifterna i
            massmedierna, sänkta ersättningsnivåer och sänkta barnbidrag.
          </note>
          <note>
            När de ekonomiska realiteterna tränger sig på minskar det handlingsutrymme
            som när man sitter i opposition nästan kan te sig oändligt. Mycket
            av det som regeringen kommer att föreslå är säkert nödvändigt,
            men det är också lätt att förstå den besvikelse som många kan
            känna när förslagen kommer. Det var just sådant här som socialdemokraterna,
            innan de hamnade i regeringsställning, lovade att förhindra.
          </note>
          <note>
            Det öppna mandat som Socialdemokraterna begärde i sitt valmanifest
            handlade om att hantera uppkommande, då okända, problem och inte
            de problem som var kända redan före valet.
          </note>
          <note>
            Kanske rent av en och annan ledande socialdemokrat i dag har
            litet dåligt samvete för vad de undslapp sig under oppositionstiden
            och i valrörelsen. Och kanske de kan erkänna, åtminstone inombords,
            att det kanske inte var i förstone ond vilja eller ideologisk
            övertygelse som fick oss i den borgerliga regeringen och riksdagsmajoriteten
            att föreslå en del obehagligheter. Det var av ekonomiskt tvång
            som vi gjorde detta.
          </note>
          <note>
            Jag tillhör dem som är övertygad om att ideologierna spelar en
            viktig roll. Men jag har också under alla åren i politiken blivit
            påmind om att politik inte bara är ideologi. Jag har förvånats
            över hur många som vill bortse från det, åtminstone tills de själva
            sitter med ansvaret i knät och måste ta hänsyn till den bångstyriga
            verkligheten.
          </note>
          <note>
            När politiker och politiska partier tvingas brottas med samma
            verklighet visar det sig ofta att det, trots skilda ideologier
            och värderingar, går att hitta gemensamma lösningar.
          </note>
          <note>
            Det är därför jag är mer optimistisk när det gäller möjligheterna
            till samverkan mellan partierna, också över blockgränsen, än vad
            många andra är.
          </note>
          <note>
            Jag har mot bakgrund av den övertygelsen under mina år som partiledare
            försökt anslå en försonlig ton i debatten, att vara öppen för
            samverkan och att i bland agera samarbetsingenjör.
          </note>
          <note>
            Trots det är det säkert många av mina riksdagskolleger som snarare
            minns att jag och mina partivänner har varit snara till strid
            - för eget rum i långvården, för human flyktingpolitik, u-landsbistånd,
            handikappreform, barnomsorgslag, pappamånad, standardtrygghet
            i socialförsäkringarna och mycket annat.
          </note>
          <note>
            Både den ena och den andra bilden är riktig. Jag har aldrig upplevt
            att politik handlar om att välja mellan samarbete och konfrontation,
            utan om att dessa strävanden, hur konstigt det kanske än kan låta
            för en del, går att förena.
          </note>
          <note>
            Fru talman! I maj i år hade jag förmånen att som regeringens
            representant delta vid installationen av
          </note>
          <note>
            Nelson Mandela som Sydafrikas första demokratiskt valda president.
            Det var en enastående upplevelse.
          </note>
          <note>
            Den innebar också för min personliga del att en cirkel slöts.
          </note>
          <note>
            Vi som var unga liberaler under 1960-talet engagerade oss starkt
            i motståndet mot apartheidsystemet i
          </note>
          <note>
            Sydafrika. Ett par av mina yngsta klubbkamrater i klubben hemma
            i Södertälje - Per Gunnar Holmlöv och Joakim Forsgren - upptäckte
            en dag att det serverades sydafrikanska apelsiner i skolorna.
            Vi skrev tillsammans till Skolstyrelsen i Södertälje och tyckte
            att våra skolor skulle delta i den frivilliga bojkott av sydafrikanska
            varor som förekom på den tiden. Skolstyrelsen delade, till vår
            stora glädje, vår uppfattning, och de sydafrikanska apelsinerna
            försvann från skolorna i Södertälje.
          </note>
          <note>
            När jag så småningom blev partiledare knappt 20
          </note>
          <note>
            år senare fanns apartheid fortfarande kvar på den politiska agendan.
            Sommaren 1986 hettade det till i den svenska debatten. Jag och
            Folkpartiet föreslog då att Sverige skulle inleda en handelsbojkott
            mot Sydafrika. Efter en lång och hård debatt som pågick under
            flera månader gav den socialdemokratiska regeringen så småningom
            med sig.
          </note>
          <note>
            Betydde nu allt detta något för utvecklingen i Sydafrika? Eller
            var det bara fråga om något slags inrikes utrikespolitik?
          </note>
          <note>
            Det går naturligtvis inte att mäta effekten av den svenska bojkotten
            som isolerad åtgärd - och än mindre av vår aktion mot de sydafrikanska
            apelsinerna i
          </note>
          <note>
            Södertälje på 60-talet. Men det är i dag en utbredd uppfattning
            bland bedömare i Sydafrika - det kom fram många gånger vid mitt
            besök där i maj - att de internationella ekonomiska sanktionerna
            spelade en avgörande roll för utvecklingen i Sydafrika.
          </note>
          <note>
            Därmed tyckte jag mig också få bekräftelse på att det var rätt
            1986-1987 driva igenom den svenska handelsbojkotten.
          </note>
          <note>
            Men det mest fantastiska var ändå att besöka kåkstäderna utanför
            Kapstaden - Khayelitsha och Crossroads - där många av de svarta,
            många illitterata, väl kände till Sverige och tackade för det
            vi hade gjort för friheten och demokratin i Sydafrika. De framhöll
            alldeles särskilt att det tacket inte bara avsåg det officiella
            stödet utan också de insatser som enskilda personer och organisationer
            hade gjort.
          </note>
          <note>
            Ibland behöver vi påminna oss om att politik är viktigt, ja,
            avgörande för mänsklighetens framtid.
          </note>
          <note>
            Därför är det angeläget att så många som möjligt engagerar sig
            politiskt. Enskilda individer kan spela en betydelsefull roll.
            Att det gäller sådana personligheter som Nelson Mandela är alldeles
            självklart. Men vi skall inte heller glömma sådana insatser som
            gjordes av t.ex. Per Gunnar och Joakim hemma i Södertälje på 60-talet.
          </note>
          <note>
            Fru talman! Problemen för Sydafrika är inte över.
          </note>
          <note>
            Men utvecklingen inger trots allt hopp. Vad som imponerade på
            mig var den strävan efter försoning som jag mötte överallt - eller
            ubuntu, som de svarta i Sydafrika talar om.
          </note>
          <note>
            Mer av ubuntu är vad vi skulle önska oss också i relationerna
            mellan människorna i det forna Jugoslavien. Den tragedi som utspelar
            sig inför våra ögon är ofattbart grym. Allt vad humanitet heter
            är som bortblåst. Tortyr och mord tillhör vardagen.
          </note>
          <note>
            Mikael Wiehe har i sin sång om den lilla flickan
          </note>
          <note>
            Nadja från Sarajevo fångat något av den hopplöshet som vi alla
            känner. Låt mig, även om den egentligen skall sjungas, läsa sången:
          </note>
          <note>
            Nadja, vem har tatt dina vantar?
          </note>
          <note>
            Nadja, vad har hänt med din sko?
          </note>
          <note>
            Medan flingorna faller, medan skuggorna växer, är det nånting
            som droppar, som är klibbigt som blod.
          </note>
          <note>
            Nadja, har du redan lekt färdigt?
          </note>
          <note>
            Nadja, är det roliga slut?
          </note>
          <note>
            Fick du inte va med mer i det nya Europa?
          </note>
          <note>
            Och vad är det som rinner från din trasiga blus?
          </note>
          <note>
            Nadja, vem har tatt dina somrar?
          </note>
          <note>
            Vem har tatt dina vårar?
          </note>
          <note>
            Vem har stulit din tid?
          </note>
          <note>
            Nadja, vem besköt dina drömmar?
          </note>
          <note>
            Vem begravde din längtan?
          </note>
          <note>
            Vem har tagit ditt liv?
          </note>
          <note>
            Nadja, var är alla dom kloka?
          </note>
          <note>
            Dom som styr och bestämmer, dom som säger dom vet?
          </note>
          <note>
            Nadja, var är alla dom starka?
          </note>
          <note>
            Alla dom som regerar, vill dom ingenting se?
          </note>
          <note>
            Nadja, det är ingen som svarar.
          </note>
          <note>
            Nadja, det är ingen som hör.
          </note>
          <note>
            Medan flingorna faller i det nya Europa finns en blodfläck som
            växer medan drömmarna dör.
          </note>
          <note>
            Varje dag dör människors drömmar i Bosnien.
          </note>
          <note>
            Och vi känner vanmakt och hjälplöshet. Till det lilla vi kan
            göra hör att rädda några individer undan krigets fasor.
          </note>
          <note>
            Jag medverkade själv till det beslut om Bosnien som regeringen
            fattade i juni 1993. Beslutet växte fram ur ett omöjligt moraliskt
            dilemma: Å ena sidan kravet på att dem som redan hade kommit hit
            skulle få uppehållstillstånd och därmed en ny livschans i Sverige,
            å andra sidan insikten att vi i Sverige inte ensamma skulle klara
            av att ta emot alla de flyktingar som skulle vilja komma hit.
          </note>
          <note>
            Beslutet innebar att 40 000 bosnier som befann sig i Sverige
            skulle få uppehållstillstånd men att den fortsatta invandringen
            reglerades genom bl.a. visering och flyktingkvot. Vårt beslut
            var - jag vill fortfarande hävda det - en rimlig lösning i en
            oerhört svår situation.
          </note>
          <note>
            Med de informationer som nu når oss om hur bosniska flyktingar
            behandlas i Kroatien framstår det som nödvändigt att nu kraftigt
            öka det svenska flyktingmottagandet från området. I all ödmjukhet
            vill jag vädja till regeringen att medverka till det.
          </note>
          <note>
            Fru talman! Detta får bli min sista önskan till regeringen från
            denna talarstol.
          </note>
          <note>
            (Applåder)
          </note>
          <note type="speaker">
            Anf. 4 JOHAN LÖNNROTH (v):
          </note>
          <note>
            Fru talman! Jag vill börja med att instämma med
          </note>
          <note>
            Bengt Westerberg kring betydelsen av det politiska engagemanget.
            Han pekade också på vår tids stora ödesfråga: demokratin.
          </note>
          <note>
            Den internationella penningmakten har nämligen urholkat demokratin.
            EU-omröstningen handlade i grunden om detta. Den stora minoritet
            som röstade nej bestod i huvudsak av dem som redan har liten makt
            i
          </note>
          <note>
            Sverige. Om svenska folket inte kan påverka EU -
          </note>
          <note>
            Carl Bildt och Ingvar Carlsson - ekonomiskt och politiskt, bäddar
            vi för lägre valdeltagande och den politiska demokratins förfall.
          </note>
          <note>
            De brev och samtal som vi vänsterpartister får i ökande mängder
            handlar mer om maktlöshet än om materiella problem. De som kräver
            att vi skall försöka stoppa sänkningen av barnbidrag klagar i
            och för sig på den egna ekonomin, men de skriver mer om bankernas
            vinster, direktörerna med fallskärmsavtal och om oss politiker
            som lever våra egna liv och inte känner till vardagen för vanligt
            folk.
          </note>
          <note>
            Gudrun Schyman skulle ha stått här i dag, men hon är tyvärr sjuk.
            Hon skulle ha presenterat anslaget till det framtidsprogram som
            vi kommer att lägga fram i januari. En bärande tanke är att radikalt
            minskad arbetslöshet krävs för budgetsaneringen. En annan tanke
            är att vi måste sanera statens finanser för att kunna återerövra
            politisk makt från den kapitalmakt som ständigt hotar oss med
            nya räntechocker och som aldrig får nog av sparplaner och egna
            privilegier.
          </note>
          <note>
            Framtidsprogrammet kommer att bestå av tre delar: åtgärder mot
            arbetslösheten, inkomstförstärkningar och utgiftsminskningar.
          </note>
          <note>
            Grundidén bakom åtgärderna mot arbetslösheten är att passiva
            pengar skall omvandlas till aktiv köpkraft och investeringar.
            Företagen beräknas i år överskottsspara ungefär 85 miljarder kronor.
            Hushållen sparar i år 95 miljarder kronor - mer än 10 000 kr per
            hushåll i genomsnitt. Många har inte råd att spara alls;
          </note>
          <note>
            om de får mer pengar går de direkt till konsumtion och köpkraft.
            Därför innebär en rättvisare fördelning automatiskt också flera
            jobb. De som har sparpengar behöver klara besked om vilka skattehöjningar
            och besparingar som skall komma. Avgörande är också lägre räntor,
            och det kan vi bara få genom bättre statsfinanser.
          </note>
          <note>
            Vi föreslår att en del av övervinsterna i exportföretagen fryses
            i en framtidsfond, som kan användas för investeringar i ny teknik,
            utbildning av anställda och en ny och mer demokratisk arbetsorganisation.
            Vi kommer att lägga fram ett mer detaljerat förslag i januari.
            Vi tror att detta är en förutsättning för en solidarisk lönepolitik
            och en vettig avtalsrörelse. Vi vill också underlätta för företag
            som byter ut övertid mot nyanställningar.
          </note>
          <note>
            I januari kommer, efter en överenskommelse mellan Vänsterpartiet
            och regeringen, förslag om en statlig fond för stöd till miljöprojekt
            i företag och kommuner. Vi ser det som en försöksverksamhet som
            kan utvecklas vidare till större steg mot kretsloppssamhället.
            Jag kan försäkra Olof Johansson att inte bara Gudrun Schyman är
            ganska grön - det är de flesta av oss i Vänsterpartiet.
          </note>
          <note>
            Vi har fått igenom en del höjda miljöskatter i samband med uppgörelsen
            om finansiering av EU-
          </note>
          <note>
            avgiften. Det går att driva den linjen vidare genom höjd skatt
            på kärnkraftsel, vattenkraft, dieselolja, avgifter på avfall samt
            mer rättvisa skatteregler för tjänstebilar. Inkomsterna från detta
            skall tillbaka in i produktionen som stöd till miljöomställningen.
          </note>
          <note>
            Kommuner och landsting behöver en viss ekonomisk förstärkning
            för att stoppa ytterligare uppsägningar och nedskärningar. Vi
            vill inrätta en kommunakut för nästa år som skall underlätta omställningen
            till ett nytt och mer rättvist fördelningssystem mellan kommunerna
            1996. Förslaget finansieras genom att vi använder en del av de
            skatteinkomster som följer av borttaget grundavdrag.
          </note>
          <note>
            Varje nytt arbete i privata företag stärker statskassan med i
            genomsnitt 200 000 kr genom ökade skatteinkomster och minskade
            bidrag. Minskad arbetslöshet är det i särklass bästa sättet att
            sanera statsfinanserna. Men även om det går att få tillbaka hela
            den halva miljon jobb som försvunnit i privat sektor sedan slutet
            av 80-talet räcker det inte till mer än att halvera budgetunderskottet.
          </note>
          <note>
            Saneringen av statsfinanserna kan därför inte vänta på minskad
            arbetslöshet. Programmets andra del kommer att bestå av inkomstförstärkningar
            för att minska underskotten. Skattebetalarna måste nu återvinna
            de pengar bankernas ägare tjänade på statsgarantierna och statsstödet.
            Staten bör också använda sina egna banker för att pressa ner räntemarginalerna.
          </note>
          <note>
            Vi vill höja bolagsskatten och statsskatten för dem med årsinkomster
            över 300 000 kr.
          </note>
          <note>
            Totalt kommer vi att lägga fram förslag om budgetstärkande skatte-
            och avgiftsökningar på 6,5 miljarder kronor utöver det som redan
            beslutats.
          </note>
          <note>
            Jag kan försäkra Carl Bildt att vi inser att det finns en smärtgräns
            för ytterligare skattehöjningar. Vi vänsterpartister är stolta
            över att vi har fått igenom en mycket stor del av vårt program
            från valrörelsen. Nu återstår inte mycket mer än de 6,5 miljarderna
            i ytterligare skattehöjningar.
          </note>
          <note>
            Jag går nu över till del tre av programmet, som gäller besparingarna.
            De kommer att ligga på nivån
          </note>
          <note>
            13,5 miljarder utöver det som redan beslutats om. Vi vill nå
            en långsiktig principöverenskommelse med regeringen. Målet är
            att det efter besluten i juni nästa år inte skall ske några ytterligare
            besparingar under mandatperioden.
          </note>
          <note>
            Regeringen lär överväga generellt sänkta barnbidrag med 100-150
            kr i månaden. Vi anser att detta skulle få starkt negativa fördelningseffekter.
            Därför avvisar vi ett sådant förslag om det kommer.
          </note>
          <note>
            Däremot är vi beredda att sätta oss i en arbetsgrupp för att
            diskutera besparingar inom både sjukförsäkringen och hela välfärdssystemet
            inklusive familjepolitiken. Arbetet bör vara klart så att förslag
            kan läggas fram innan avtalsrörelsen börjar på allvar. De första
            avtalen går ut i slutet av mars, och det är alltså ett bra riktmärke
            för en principöverenskommelse.
          </note>
          <note>
            Beslut kan då fattas i juni.
          </note>
          <note>
            Det går att spara ett par tre miljarder till på det militära
            försvaret fram till 1998. Mindre summor kan också tas på annan
            statlig verksamhet. Vi vill stoppa stora motorvägs- och ringsledssatsningar,
            en del planerade flygplats- och brobyggen och dra in pengar från
            kyrkan och hovstaten.
          </note>
          <note>
            Forskningsstiftelser och stiftelsehögskolor fick nära 20 miljarder
            kronor av löntagarfondspengar. Det har skapat något av en guldgrävarstämning
            inom vissa moderiktiga forskningsområden. Vi vill i första hand
            pröva möjligheten att överföra dessa pengar till ordinarie forskningsanslag,
            så att de kan kvalitetsprövas i en viss sund konkurrens eller
            tävlan med annat.
          </note>
          <note>
            Det går också att spara på det statliga stödet till tidningar
            och elitidrott. Det är inte rimligt att dagstidningar, ägda av
            starka intressen och lästa av i huvudsak välutbildade, eller idrottsverksamhet,
            som sponsras av storföretag, får så mycket stöd av skattebetalarna
            som i dag. Vi diskuterar också åtgärder mot fallskärmar och höga
            chefslöner och styrelsearvoden i statliga företag och förvaltningar.
          </note>
          <note>
            Fru talman! Den här hösten har visat att Vänsterpartiet är berett
            att ta ansvar. Vi har redan träffat fyra uppgörelser med regeringen:
            om den ekonomiska politiken, om betalning av medlemsavgiften till
            EU, om jordbruket och om a-kassan. Vi tror att ett samarbete mellan
            regeringen och Vänsterpartiet under hela mandatperioden kan ge
            större stabilitet, jämfört med om regeringen försöker bygga på
            hoppande majoriteter. Vi skulle vilja skapa en vänsterns makt
            genom rättvisa och ordning på torpet.
          </note>
          <note>
            Vi inser att det inte blir ett särskilt roligt arbete att sanera
            statsfinanserna. Vi kommer att försöka städa upp efter 80-talets
            och det tidiga 90-talets överbudspolitik och champagneekonomi,
            som det var för en del.
          </note>
          <note>
            Carl Bildt säger att det är reaktionär och bakåtblickande politik.
            Han säger att vi vänsterpartister längtar efter att få komma in
            i salongerna. Jag kan tala om för Carl Bildt att vi inte längtar
            efter att komma in i hans salonger. Det var i de salongerna man
            kom överens om att sänka skatterna och utdela alla de privilegier
            som svenska folket och skattebetalarna nu får betala för.
          </note>
          <note>
            När städningen efter festen är över hoppas vi äntligen få möjlighet
            att diskutera de långsiktiga och avgörande ödesfrågorna: hur vi
            skall stärka den politiska och ekonomiska demokratin i Sverige,
            hur vi skall ställa om till kretsloppssamhället, hur kvinnooch
            mansfrigörelsen skall möjliggöras, hur vi skall kunna börja på
            vägen med sex timmars arbetsdag och hur vi skall kunna införa
            en ny och mer solidarisk världsordning.
          </note>
          <note>
            Fru talman! Vi går nu mot ljusare tider. En ny ung vänster växer
            fram, en vänster som tror på den ursprungliga idén om socialismen,
            som var idén om människans frigörelse och varje människas rätt
            att forma sitt eget liv och sin egen framtid. Det finns i dag
            anledning att hysa en viss försiktig optimism.
          </note>
          <note>
            (Applåder.)
          </note>
          <note type="speaker">
            Anf. 5 BIRGER SCHLAUG (mp):
          </note>
          <note>
            Fru talman! Ledamöter, ni på läktaren och alla ni som lyssnar
            på radio eller tittar på TV! Ofta när jag lyssnar på den politiska
            debatten blir jag förundrad.
          </note>
          <note>
            Ibland blir jag förskräckt, och ibland blir jag t.o.m.
          </note>
          <note>
            förbannad. Orsaken till detta är att jag och vi miljöpartister
            inte känner igen oss i mycket av den verklighetsbeskrivning som
            ges här i talarstolen. Vi känner ett främlingskap inför väldigt
            mycket av det som sägs.
          </note>
          <note>
            I den här talarstolen talas det mer om ekonomiska teorier än
            om människors liv. Vi som sitter här är ofta mer oroliga för fallande
            kronkurser än för fallande människor. Vi pratar ofta som om människan
            vore förminskad till en ekonomisk varelse, vars främsta uppgift
            här i livet är att vara en kugge i ett ekonomiskt hjul.
          </note>
          <note>
            När hade vi en debatt om vad som är de mänskliga värdena? När
            hade vi en debatt om människors längtan och behov av sammanhang?
          </note>
          <note>
            Jag tror att vi måste utgå från mänskliga värden och människors
            behov av sammanhang, frihet, kärlek, tid och trygghet när vi pratar
            ekonomi.
          </note>
          <note>
            För samhället är till för människor av kött och blod, inte för
            pengar.
          </note>
          <note>
            Vi måste lära oss att se kvalitativa värden och mål i stället
            för kvantitativa värden och mål.
          </note>
          <note>
            Det här kanske låter självklart, men det är det faktiskt inte
            i den här riksdagen. Här talar vi fortfarande om tillväxt mätt
            i kvantitativa BNP-termer i stället för att tala om livskvalitet
            och innehållet i det liv som vi lever. Fortfarande talas det mer
            om ekonomisk tillväxt än om mänsklig utveckling.
          </note>
          <note>
            Man kan få Nobelpris i ekonomi om man förklarar spelmodellen
            eller t.o.m. om man påstår att naturen är utbytbar mot annat kapital.
            Men man får inget Nobelpris om man utformar en ekonomisk teori
            som bygger på människors lika värde och på de spelregler som naturen
            sätter, dvs. ekonomiska teorier som har global rättvisa och överlevnad
            som mål.
          </note>
          <note>
            Herr talman! Radiolyssnare och TV-tittare! Här i denna kammare
            har det fattats beslut under hösten som leder bort från det hållbara
            samhället. Jag är rädd att en majoritet under våren kommer att
            fatta beslut som också leder bort från ett solidariskt samhälle.
          </note>
          <note>
            I höstens uppgörelser har skattehöjningarna varit större på arbete
            och arbetstid än på miljöförstöring och energi. Det innebär att
            industriella kretslopp, återvinning av material, reparationer
            och underhåll -
          </note>
          <note>
            dvs. det som är grunden för ett kretsloppssamhälle -
          </note>
          <note>
            blir dyrare än i dag. Regeringens uppgörelse med
          </note>
          <note>
            Vänsterpartiet innebär steg bort från det uthålliga samhället.
          </note>
          <note>
            Ansvaret vilar mycket, mycket tungt på dem som har accepterat
            detta.
          </note>
          <note>
            Det är pinsamt för att inte säga tragiskt att behöva konstatera
            att EU-kommissionens ordförande Jacques
          </note>
          <note>
            Delors har större insikter om detta än Ingvar Carlsson och Gudrun
            Schyman. Jacques Delors och Miljöpartiet är i varje fall överens
            om en sak: skatteväxling är nödvändigt. Det är nödvändigt att
            sänka skatten på arbetstid och höja skatten på energi, råvaror
            och utsläpp så att det blir ekonomiskt lönsamt för företagen att
            investera bort miljöförstöringen i stället för att investera bort
            människor.
          </note>
          <note>
            Jag vill också klargöra att Miljöpartiet de gröna inte kommer
            att delta i någon som helst uppgörelse med regeringen som innebär
            steg tillbaka på miljöområdet. Vi har inte fått ett sådant mandat
            från våra väljare. Det kanske andra partier har fått, men vi har
            inte fått det. Det är tragiskt att det finns partier som uppmuntrar
            den sämsta sidan hos Socialdemokraterna
          </note>
          <note>
            - t.ex. Vänsterpartiet då det gäller höjda avgifter på arbetstid
            och Moderaterna då det gäller sänkt bistånd.
          </note>
          <note>
            Men jag skall erbjuda Ingvar Carlsson en riktigt bra julklapp
            inför julen. Jag skall återkomma till det litet senare.
          </note>
          <note>
            Vad gör då regeringen - och för den delen även de borgerliga
            - för att minska arbetslösheten? Ja, inte skatteväxlar man. Och
            så håller man fast, likt en åderförkalkad papegoja, med sitt envisa
            tjat om 40-
          </note>
          <note>
            timmarsveckan, som om 40 timmars arbetsvecka var en naturlag,
            det absolut optimala.
          </note>
          <note>
            Arbetslösheten är hög. Det finns igenting som tyder på att den
            kommer att gå ner till något så när mänskliga nivåer. Det finns
            inga utredningar, vad jag har sett, som gör gällande att det någonsin
            i det materiellt mogna samhället, som det svenska, kommer att
            bli så mycket mer arbete än i dag. Tekniken, skattesystemet och
            metoderna har förändrat förutsättningarna på gott och ont. Bara
            för att arbetarrörelsen hade
          </note>
          <note>
            40-timmarsveckan som mål kan man väl inte inbilla sig att tiden
            tog slut när man nådde dit.
          </note>
          <note>
            Detta vet Ingvar Carlsson och Bengt Westerberg och alla andra
            manliga partiledare. Men ändå blockerar ni sänkt normalarbetstid,
            och därmed gör ni inte det ni kan för att komma till rätta med
            arbetslösheten.
          </note>
          <note>
            Tvärtom blir ni skyldiga till onödigt hög arbetslöshet.
          </note>
          <note>
            Den som vet vad djup och bred arbetslöshet innebär i ett samhälle
            där så fruktansvärt mycket av människors självkänsla hänger ihop
            med lönearbetet vet också att klyftorna ökar, att missbruket ökar,
            att våldet ökar, att utanförskapet ökar och att främlingsskapet
            ökar. Så länge ni inte stöder sänkt arbetstid är ni medskyldiga,
            och detta måste svenska folket få veta.
          </note>
          <note>
            Motvilligt har Socialdemokraterna nu tillsatt en utredning om
            sänkt arbetstid. Än en gång får vi frågan utredd, eller rättare
            sagt gömd i en utredning. Men nu skulle vi kunna enas om en kompromiss.
            Låt oss inrätta en kontrollstation vid nästa årsskifte: har inte
            den totala arbetslösheten minskats till 7 % eller möjligtvis
          </note>
          <note>
            8 % före nästa årsskifte sänks helt enkelt normalarbetstiden
            fr.o.m. den 1 september 1996 till 35 timmar i veckan med siktet
            inställt på sextimmarsdagen. Vi är övertygade om att det leder
            till 130 000 nya jobb om bara ca 30 % av den frilagda arbetstiden
            fylls på med nya människor.
          </note>
          <note>
            Sänkt arbetstid är för övrigt den åtgärd som svenska folket tror
            mest på när det gäller att minska arbetslösheten. Många kvinnoorganisationer
            har drivit frågan i tiotals år. Många kvinnoförbund har haft uppe
            frågan. Men gubbarna sitter som proppar. Kanske skall det nu lossa
            när även några manliga fackförbund börjar inse vikten av sänkt
            arbetstid.
          </note>
          <note>
            Jag vill fråga er här i kammaren, på åhörarläktaren och alla
            ni som lyssnar på radio och tittar på TV: Är det någon av er som
            i verkligheten i hjärtat tror att vi kan få full sysselsättning
            i vårt land om vi håller kvar vid 40-timmarsveckan? Är det någon
            som på fullt allvar tror det? Jag tror inte att det finns någon
            som, om man rannsakar sig själv, faktiskt tror på det.
          </note>
          <note>
            Herr talman! I valrörelsen talade vi mycket om skatteväxling
            och sänkt arbetstid. Men Miljöpartiet talade också mycket om den
            s.k. marknaden. Vi krävde spelregler för marknaden. Vi talade
            om införande av en valutaavgift och krävde att Sveriges nya regering
            skulle ta internationella kontakter för att få till dessa spelregler.
            Vi fick stor respons. I opinionsmätningarna tappade Socialdemokraterna
            röster till just
          </note>
          <note>
            Miljöpartiet.
          </note>
          <note>
            I en TV-debatt hävdade Ingvar Carlsson att det var önskvärt och
            rimligt att hitta formerna för dessa spelregler. Nu är Ingvar
            Carlsson statsminister. När tänker
          </note>
          <note>
            Ingvar Carlsson infria sitt löfte att ta internationella initiativ
            för att tygla marknaden och förse den med regelverk? Eller var
            det bara en valpastej, en taktisk finess för att ta tillbaka de
            väljare som var på väg till
          </note>
          <note>
            Miljöpartiet?
          </note>
          <note>
            Självfallet är det så att en stor statsskuld ökar den anonyma
            marknadens påverkan. Därför måste vi sanera budgeten. Det är självklart.
            Vi håller alltså med regeringen om att vi måste spara, eller skära
            ner, som det hette förr när man vågade använda orden litet mer
            rakt.
          </note>
          <note>
            Men hur tänker regeringen spara? Man säger att ingenting är heligt,
            och suktar på såväl det generella barnbidraget som att skära ner
            socialförsäkringssystemen till 75 % rakt över.
          </note>
          <note>
            Detta slår fullständigt blint. Det slår både på oss som klarar
            av det och på dem som inte klarar av det.
          </note>
          <note>
            Vi som sitter här i riksdagen skulle säkert klara av det. Men
            det finns mängder med människor i Sverige som inte klarar av den
            typen av nedskärningar. Vi måste ha andra lösningar.
          </note>
          <note>
            Låt oss införa en brytpunkt i socialförsäkringssystemen i stället
            för att skära ner till 75 %. Låt den ligga på ca 150 000 kr. Låt
            ersättningsnivån för den del av inkomsten som ligger under brytpunkten
            vara 80 %
          </note>
          <note>
            även i fortsättningen, men bara 40 % för den del av inkomsten
            som ligger över brytpunkten.
          </note>
          <note>
            Med vår modell har vi fortfarande kvar ett generellt välfärdssystem
            som bygger på inkomstbortfallsprincipen. Är Ingvar Carlsson villig
            att diskutera en solidarisk nedskärning, som vi vill ha, eller
            anser han att textilarbetaren i Vingåker eller undersköterskan
            i
          </note>
          <note>
            Ovanåker kan dra ner lika mycket som Ingvar Carlsson och jag?
            Tror inte Ingvar Carlsson att förståelsen för nedskärningar skulle
            bli större om man gör som
          </note>
          <note>
            Miljöpartiet föreslår?
          </note>
          <note>
            Låt oss också titta på barnbidraget. Det vore fel att minska
            barnbidraget lika för alla. Det finns många familjer som inte
            klarar det. Jämlikhetsidealen klarar det förmodligen inte heller,
            och de måste vi slå vakt om kanske ännu mer nu, när det börjar
            blåsa, än förr.
          </note>
          <note>
            Vi måste ändå titta på barnbidraget. Totalt måste staten betala
            ca 20 miljarder för barnbidraget varje år.
          </note>
          <note>
            Regeringen har sagt att man skall spara minst 3 miljarder på
            barnomsorg och familjepolitik.
          </note>
          <note>
            Ett sätt att se över det vore kanske att höja barnbidraget och
            göra det skattepliktigt så att man får en bättre fördelningsprofil.
            Man skulle kunna utreda den frågan och se om det ligger någonting
            i en sådan lösning. Låt oss utreda den saken.
          </note>
          <note>
            Det finns naturligtvis också andra sätt att spara.
          </note>
          <note>
            Det militära försvaret är ett sådant område. Vi bör spara 8 miljarder
            fram till år 1998.Vi skulle också få en snabb och stor besparing
            om Spanien blockerade ett svenskt medlemskap i EU. Då skulle vi
            spara en hel del.
          </note>
          <note>
            Nu när Ingvar Carlsson går till julvila tycker jag att han skall
            fundera över att han kan bli den statsminister som går till historien
            som den som påbörjade det nya. Ingvar Carlsson kan bli den som
            påbörjade skatteväxlingen, den som påbörjade kärnkraftsavvecklingen
            och den som tog steget mot sextimmarsdagen. Ingvar Carlsson skulle
            gå till historien som en nytänkare och inte bara som förvaltare
            av en sönderfallande modell.
          </note>
          <note>
            Miljöpartiets julklapp till Ingvar Carlsson är ett stöd om han
            vill bli den som går till historien som nytänkare. Det är ingen
            dålig julklapp.
          </note>
          <note>
            Vägen till framtiden går inte genom stora teorier.
          </note>
          <note>
            Vägen till framtiden går nog mer genom människors hjärtan. Finns
            modet, kraften och viljan finns det också en framtid. Men då måste
            vi börja tänka nytt och tänka om och tänka längre.
          </note>
          <note>
            (Applåder)
          </note>
          <note type="speaker">
            Anf. 6 ALF SVENSSON (kds):
          </note>
          <note>
            Fru talman! Det kan inte vara särdeles svårt att gissa att i
            synnerhet den kommande månaden, när helgfriden tonat bort, kommer
            att handla om Sveriges ekonomi. Något radikalt måste göras åt
            statsskulden.
          </note>
          <note>
            Det är alla överens om. Vi vet att allt tal om att skaffa fram
            arbetstillfällen och bevara välfärden är av noll och intet värde
            om Sverige inte får fason på sin ekonomi. Statsbudgeten som presenteras
            den 10 januari kommer därför naturligtvis att studeras noga från
            alla håll och kanter. Det måste finnas entydiga tecken i den på
            att statens utgifter minskar och att skattehöjarvägen är stängd
            framöver.
          </note>
          <note>
            Ingen kan kritisera den regering som under nuvarande ekonomiska
            förhållanden pressar ner utgifterna och sparar. Verkligheten kräver
            helt enkelt detta. Men så kort minne har väl ändå inte Ingvar
            Carlsson, Mona
          </note>
          <note>
            Sahlin och Göran Persson att de inte kommer ihåg att det de nu
            är i färd med att utsätta det svenska folket för kallades enbart
            för tre fyra månader sedan för att rasera välfärden.
          </note>
          <note>
            Jag menar att det är utmärkande för svensk politik att den icke-socialistiska
            oppositionen är mycket hovsam. Av hävd, märkligt nog, är det socialdemokratin
            som kräver att få bestämma vilka frågor som skall tas upp på den
            politiska dagordningen. De icke-socialistiska partierna nöjer
            sig med detta tämligen fogligt. Men det får ju faktiskt vara måtta
            på lusten att ständigt svälja, tåla och tiga.
          </note>
          <note>
            Erinra er själva nu, Ingvar Carlsson, Mona Sahlin och Göran Persson,
            hur ni under tre hela år påstod att den förra regeringens politik
            försatte kommunerna i ren misär. Åldringsvård, barnomsorg, sjukvård
            och skola hamnade i ett miserabelt tillstånd enligt socialdemokraterna.
            Nu skall ni ta ifrån kommunerna än mer och lägga på dem ännu fler
            bördor. Vad kommer ni att kalla det tillstånd som kommunerna då
            hamnar i? Misär kan ju inte räcka som uttryck.
          </note>
          <note>
            Ni påstod att den förra regeringen struntade i arbetslösheten.
            Nu har ni regerat i cirka tre månader, den tid som ni lovade skulle
            vara den längsta tid någon ung människa skulle behöva gå arbetslös.
            Vad har gjorts under den tiden? Det mesta man hittills hört om
            arbetsmarknadsministern är att han älskar att stanna i
          </note>
          <note>
            Piteå. Om ni socialdemokrater hade varit en smula måttfulla i
            opposition hade ni inte behövt ha det så besvärligt och tufft
            nu.
          </note>
          <note>
            Fru talman! Socialdemokraternas politik har kallats återställarpolitik.
            Det är knappast ett rimligt uttryck. Det är ju ren återfallspolitik
            som nu bedrivs.
          </note>
          <note>
            Det verkar som om socialdemokraterna har så kort minne att de
            inte har lärt sig det ringaste av sina tidigare misstag.
          </note>
          <note>
            Folk som tidigare hade arbetslöshetskassa skall inte få det längre.
            Facket skall bestämma. Det är ingen frisk arbetsmarknadspolitik
            ni ämnar bedriva.
          </note>
          <note>
            Rätten att välja skola skall tydligen strypas på något sätt.
            Hur blir det egentligen för friskolorna? Hur länge skall ovisshet
            råda? Flerbarnsfamiljerna skall få det sämre. Alla barnfamiljer
            skall få sin standard urholkad, som det hette förr. Den valfria
            barnomsorgen har stoppats.
          </note>
          <note>
            Och inte nog med det. Nu påstås det av och till från socialdemokratiskt
            håll - vad som är rätt och sant vet inte vi - att den bästa lösningen
            är att göra barnbidraget behovsprövat. Och kanske det, men för
            tre månader sedan sade Ingvar Carlsson, med hänvisning till sin
            barndom i Borås, att detta var totalt omöjligt.
          </note>
          <note>
            Tidigare kallade socialdemokrater det de nu själva bedriver för
            högerpolitik. Men när barnfamiljerna nu sätts åt och föräldrar
            inte vet hur de skall få ekonomin att gå ihop ställer socialdemokraterna
            till med dans kring julgranen på sitt kansli för att fira.
          </note>
          <note>
            Det är märkligt att varje gång det blir tal om att individerna
            själva skall få välja och bestämma drabbas socialdemokratin av
            något slags ideologisk frossa.
          </note>
          <note>
            Naturligtvis skall de svaga grupperna i samhället ha stöd och
            hjälp. Att arbeta för rättvisa och jämlikhet är en självklarhet.
            Vi kan aldrig tolerera att vissa grupper hamnar vid sidan om.
            Men det är inte alls det samma som att vi tror oss om att veta
            bäst och att klara av att förmyndarlikt fatta beslut åt alla.
            Vi är övertygade om att framtiden kommer att kräva att politiker
            vågar ge upp en del av sina maktambitioner, lämna över beslutsrätten
            till individer, familjer och enskilda grupper och dessutom se
            till att tillräckligt stöd ges så att beslutsrätten inte enbart
            blir teoretisk, utan också fungerar i praktiken.
          </note>
          <note>
            Fru talman! Under senare år har vi alla tyvärr haft många tillfällen
            att uppröras och känna förtvivlan.
          </note>
          <note>
            Vardagen har för många handlat om våld och vanvett, om mobbning,
            om främlingsförakt, om rotlöshet och otrygghet. Det finns ingen
            som har alla svar på vad som behöver göras för att bäst främja
            det trygga och varma samhället. Jag har inget intresse av att
            peka ut någon eller något parti som mindre engagerat för att skapa
            den goda samhällsgemenskapen.
          </note>
          <note>
            Men vi kristdemokrater vill gärna understryka att skall vi vara
            på väg åt rätt håll i samhället, skall vi kunna minska våld och
            vanvett i stället för att ständigt enbart höra att våldet inte
            ökat, men blivit brutalare, måste vi också börja våga tala om
            föräldrars och familjers oersättliga roll. Då måste vi uppamma
            den idealitet som folkrörelserna består med. Då måste vi se till
            att individer får uppleva att de räknas, får känna sig efterfrågade,
            får vara med och skapa och ta ansvar.
          </note>
          <note>
            Vi kristdemokrater är övertygade om att Sverige, och varje välfärdsland,
            måste hålla sig med en radikal fördelningspolitik. Vi tvivlar
            inte ett uns på att socialpolitiken måste omfatta alla och inrikta
            sig på att lyfta de svaga grupperna i samhället. Men för att det
            engagemanget skall tändas och för att egoism och förakt för svaghet
            skall kunna trängas tillbaka fordras det inte enbart frejdiga
            aktiviteter och idéer om hur skatteintäkterna till staten skall
            ökas. Det fordras värderingar. Det fordras att vi slår fast att
            människovärdet är viktigare än penningvärdet, trots en hisnande
            statsskuld och ett förskräckande budgetunderskott. Vi kristdemokrater
            är övertygade om att en radikal och rättvis politik kan, för att
            inte säga måste, kombineras med en fast värdeförankring.
          </note>
          <note>
            Fru talman! Vi dikar inte ur våldsträsken enbart genom att satsa
            pengar och starta aktioner. Vi måste ge barn och ungdomar ideal
            och visioner. Vi måste sätta gränser och befria dem från en massa
            våldspåverkan, som vi väl ändå alla begriper är till skada. Det
            är orimligt att vi vuxna skall låta en massa totalt hänsynslösa
            krafter dränka våra barn och ungdomar i en smörja som är hopkokt
            av människoförnedring och våld, och sedan kritisera dem när de
            fastnar i den.
          </note>
          <note>
            Jag efterlyser inte censur, men jag hävdar att vuxensamhället
            bär ansvar för att inte skapa de positiva motkrafterna. De åren
            då det ordades om en värdeneutral skola, skapades det ett vakuum
            för andra krafter än de demokratiska och ansvarstagande. I dag
            finns det knappast någon som inte understryker att föräldrar måste
            vara mer tillsammans med sina barn, att pappor inte får hålla
            sig undan utan måste finnas där under uppväxtåren, så att barnen
            får möjlighet att identifiera sig med sina föräldrar. Samtidigt
            som dessa självklara och angelägna signaler går ut från alla håll
            och kanter, satsar politiker på att minska flerbarnstilläggen,
            minska barnbidragen, ta bort vårdnadsbidraget, dvs. försvåra för
            föräldrar att ge mer tid åt sina barn och vara mer tillsammans
            med sina barn.
          </note>
          <note>
            Fru talman! Vi kommer med all sannolikhet framöver att få rejäla
            debatter om den besvärliga familjeekonomin för många. Men vi får
            inte glömma att familjepolitik inte enbart handlar om pengar.
            Det handlar om att skapa fasta relationer, om att överföra etiska
            värderingar, om att ge tid och kärlek och omtanke.
          </note>
          <note>
            Vi kan koncentrera oss på hur folkhemmet, bildligt talat, är
            möblerat, och det är självfallet en viktig debatt. Men vi har
            verkligen också all anledning att resonera om hur vi skapar värme
            och trivsel, gemenskap och ansvarstagande.
          </note>
          <note>
            (Applåder)
          </note>
          <note type="speaker">
            Anf. 7 Statsminister INGVAR CARLSSON (s):
          </note>
          <note>
            Fru talman! Jag har noga lyssnat på de fyra borgerliga tidigare
            regeringspartierna. Jag vill gärna återkomma i mitt sista inlägg
            till Bengt Westerberg och det som han tog upp.
          </note>
          <note>
            I övrigt har det huvudsakligen varit kritik mot socialdemokratin
            för Sveriges nuvarande läge. Det är bara det att av de senaste
            38 månaderna har de borgerliga partierna haft ansvar för 36.
          </note>
          <note>
            Vad blev resultatet av den borgerliga politiken?
          </note>
          <note>
            Tyvärr blev det ett mycket dåligt och allvarligt resultat.
          </note>
          <note>
            Regeringen Bildt skuldsatte på tre år Sverige lika mycket som
            alla Sveriges tidigare regeringar. En statsskuld som hotade vår
            frihet och självständighet och som innebar ett hot om att utländska
            långivare skulle ta över beslutanderätten i vårt land - det var
            verkligheten.
          </note>
          <note>
            De offentliga finanserna försämrades. Sverige har, från att ha
            varit näst bäst bland OECD-länderna 1990, kommit att bli näst
            sämst i år.
          </note>
          <note>
            Den öppna arbetslösheten nästan tredubblades. Investeringarna
            sjönk med 20 % och 50 000 företag gick i konkurs. Räntan sköt
            i höjden med ett unikt världsrekord, tyvärr, på 500 %. Den vanliga
            räntan steg bara de sista månaderna av regeringen Bildt med flera
            procent.
          </note>
          <note>
            Ändå fick vi nu höra från talarstolen hur Carl Bildt undervisade
            oss socialdemokrater om hur man skall sänka räntan. Tänk om Carl
            Bildt hade tillämpat sina lärdomar under sin egen regeringstid.
            Då hade ett och annat varit lättare i dag.
          </note>
          <note>
            Kronans värde sjönk med 25 %. Efter 36 borgerliga månader var
            Sverige faktiskt på väg mot en katastrof. Men Carl Bildt klagar
            ändå i dag över att vi socialdemokrater försöker vända. Ja, vad
            vill Carl
          </note>
          <note>
            Bildt? Skulle vi fortsätta mot avgrunden? I alla fall inte med
            socialdemokratins och min medverkan.
          </note>
          <note>
            Regeringen Bildt hade i själva verket abdikerat före valet. Vi
            hade ingen regering, ingen politisk ledning flera månader före
            valet. Det var en förklaring till att räntorna steg som de gjorde.
          </note>
          <note>
            Under två månader med socialdemokratisk regering har riksdagen
            genom inkomstförstärkningar och besparingar minskat underskottet
            i statsbudgeten med
          </note>
          <note>
            57 miljarder kronor. Det är inte allmänt tal. Det är beslut fattade
            i denna riksdag.
          </note>
          <note>
            Under dessa två månader blev Sverige medlem av
          </note>
          <note>
            Europeiska unionen. Jag vill, liksom Carl Bildt, konstatera,
            att det var genom ett samarbete över partigränser från de grupper
            som trodde på önskvärdheten och nödvändigheten av ett vidgat europeiskt
            samarbete. Men avgiften på 18 miljarder kronor fick socialdemokratin
            ihop med Vänsterpartiet ta ansvar för.
          </note>
          <note>
            Budgetarbetet har slutförts. Besparingar på ytterligare 20 miljarder
            kronor kommer att läggas fram för riksdagen i början av januari.
            Redan nästa år kommer vi därmed att få ett kraftigt minskat budgetunderskott.
          </note>
          <note>
            Vi är också klara med ett brett program mot arbetslösheten, som
            presenteras den 10 januari.
          </note>
          <note>
            Fru talman! Jag vill också gärna diskutera skatter med Carl Bildt.
            Jag tror att det är dags för det nu, mot bakgrund av tre års erfarenhet
            av moderat skattepolitik.
          </note>
          <note>
            Sänkta skatter är för moderaterna nästan en sorts besvärjelse,
            åtminstone så länge de nyliberala krafterna har övertaget inom
            moderata samlingspartiet. Det skall lösa alla problem. Sänkte
            vi bara skatterna, skulle vi klara arbetslösheten. Men arbetslösheten
            steg ju i takt med att skatterna sänktes för de välbeställda.
          </note>
          <note>
            Vi skulle sänka skatterna och få ökad produktion.
          </note>
          <note>
            Men produktionen minskade ju när skatterna sänktes.
          </note>
          <note>
            Vi skulle få sänkta skatter för ökad företagsamhet.
          </note>
          <note>
            Men 50 000 företag gick i konkurs, därför att det inte var efterfrågan
            på deras produkter och därför att räntan steg. Man hade inte riskkapital
            och fick inte möjlighet att låna.
          </note>
          <note>
            Följden av Carl Bildts och moderaternas skattepolitik blev att
            hela Sverige höll på att gå i konkurs.
          </note>
          <note>
            Detta att vi lånade till skattesänkningar för de bäst ställda,
            inte i liten skala utan i stor, var en av de viktigaste förklaringarna
            till att statsfinanserna undergrävdes.
          </note>
          <note>
            Jag skall gärna svara för socialdemokraternas skattepolitik.
            Under de år vi har haft ansvar här i landet, och det är inte så
            få, har vi förvisso höjt skatter. Men vi har, tack vare det, sett
            till att vi har ordning och reda i statsfinanserna.
          </note>
          <note>
            Förra våren lade vi fram förslag till skattehöjningar på 3,7
            miljarder som vi förvisso redovisade också i valbroschyren. Men
            vi redovisade mer, Carl Bildt.
          </note>
          <note>
            I motsats till moderaterna och den borgerliga regeringen redovisade
            vi detaljerat både skattehöjningar och utgiftsnedskärningar i
            valmanifestet. Det är faktiskt dem som riksdagen har beslutat
            om. Det finns en mycket stark kontinuitet i vad vi sade i valrörelsen
            och vad vi har gjort denna höst.
          </note>
          <note>
            Vi redovisade också principerna för finansieringen av EU-avgiften.
            De principerna har vi också följt och klarat av, medan moderaterna
            över huvud taget inte ville tala om finansieringen, trots att
            man förordade ett medlemskap.
          </note>
          <note>
            Det är riktigt att vi talade om det öppna mandatet.
          </note>
          <note>
            Jag preciserade det också i utfrågningar och sade att vi till
            varje pris ville skydda den kommunala verksamheten, sjukvård och
            skola. Det var i TV-
          </note>
          <note>
            utfrågningar, och jag har därmed många vittnen. Jag sade att
            om vi tvingas är det bl.a barnbidragen som vi måste skära i ytterligare.
            Det talades om före valet.
          </note>
          <note>
            Det var ingen meny som vi hade. Det var klara, raka besked om
            den socialdemokratiska utgiftspolitiken och skattepolitiken.
          </note>
          <note>
            Mot detta fanns det inte något borgerligt regeringsalternativ.
            Man hade givit upp regerandet. Väljarna fick ingen vägledning,
            och det får de ju uppriktigt sagt fortfarande inte.
          </note>
          <note>
            Adderar vi de borgerliga skattehöjningsförslagen i höst uppgår
            de faktiskt till 55 miljarder, Carl Bildt. De borgerliga är inte
            helt obegåvade när det gäller att hitta på skattehöjningar, fastän
            de spretar åt olika håll.
          </note>
          <note>
            Det vill jag medge. De borgerliga är bara överens om en miljard
            i skattehöjningar och 16 miljarder kronor i besparingar. Det sanerar
            man inte någon statsbudget med.
          </note>
          <note>
            Inte minst Alf Svensson har sagt att vi i Socialdemokraterna
            gick emot en del besparingar under dessa år, men att vi nu själva
            lägger fram förslag om besparingar. Det kan ytligt sätt verka
            som en motsatsställning, men låt mig då påpeka några skillnader.
          </note>
          <note>
            Jag börjar med rättvisan. Det är fullständigt orimligt att gå
            ut och göra kraftiga nedskärningar när det gäller sjuka, gamla
            och barnfamiljer om man börjar i den andra ändan och sänker skatter
            för dem som redan har det bästa ställt. Det var vad ni gjorde.
            Det protesterade vi emot. Vi återställer skattereformen i det
            avseendet att kapitalägarna skall betala 30 % i inkomstskatt.
            Det gäller inkomstskatten och reavinstskatten. Förmögenshetsskatten
            skall vara kvar, och vi skall ha en särskild tidsbegränsad värnskatt
            för att höginkomsttagarna också skall bära sin del av bördan.
          </note>
          <note>
            Det är viktigt därför att vi behöver de pengarna, men också därför
            att det måste finnas en rättvisa om man skall kunna åstadkomma
            resultat.
          </note>
          <note>
            Nu minskar underskotten. Vi är på väg att få det efterlängtade
            trendbrottet vad gäller arbetslösheten.
          </note>
          <note>
            Vi håller på att återställa förtroendet för Sverige.
          </note>
          <note>
            Medan regeringen Bildt pratade väldigt mycket om att göra detta,
            handlar nu den socialdemokratiska regeringen.
          </note>
          <note>
            Vad var det mer som gjorde att vi gick emot en del utgiftsbeskärningar?
            Ni fortsatte att bekämpa en inflation i början av er regeringsperiod
            som inte längre fanns. För första gången sedan 30-talet satte
            vi inte in aktiva åtgärder mot lågkonjunkturen. Därför fördjupade
            enligt min mening er politik nedgången och ökade på arbetslösheten.
          </note>
          <note>
            Ni drog in köpkraft vid fel tillfälle och pumpade ut köpkraft
            till fel grupper.
          </note>
          <note>
            Nu sätter vi in åtstramande åtgärder - faktiskt på ungefär det
            sätt som Assar Lindbeck rekommenderade. När konjunkturen är på
            väg uppåt - inte omedelbart under nästa år utan successivt - skall
            åtstramningar sättas in. Det är det vi återkommer till i januari.
            Där ligger den stora avgörande skillnaden mellan er ekonomiska
            politik och vår: rättvisan, och strävan att den ekonomiska politiken
            måste se till att vi balanserar av mot konjunkturerna.
          </note>
          <note>
            Carl Bildt sade att vi bedriver konkfrontationspolitik. Vi har
            vunnit valet, även om Carl Bildt kanske har litet svårt att acceptera
            det. Då har vi naturligtvis en förpliktelse mot väljarna att i
            stora drag genomföra det som vi har fått ett uppdrag från väljarna
            att genomföra.
          </note>
          <note>
            Jag vill nog säga att Carl Bildt inte är helt utan förutsättningar
            att bedriva konfrontationspolitik. Jag hörde honom i försvarsdebatten
            i måndags i denna kammare. Det var ingen dålig konfrontationspolitik
            som Carl Bildt litet i onödan satte i gång där.
          </note>
          <note>
            I nästa ögonblick klagar Carl Bildt över att vi gör upp med Vänsterpartiet.
            "Snälla satelliten Schyman", sade Carl Bildt t.o.m. Carl Bildt
            satsade ju på Ny demokrati. Den satelliten var så långt ifrån
            oss att jorden över huvud taget inte hade någon dragningskraft.
            Wachtmeister var meteoren som slocknade. Jag förstår att Carl
            Bildt grämer sig över att Vänsterpartiet faktiskt är något mer
            stabilt i det avseendet. Vi har kontroll. Vi har rymdkontakt,
            om ni så vill.
          </note>
          <note>
            Vi vill åstadkomma den handlingskraftiga samarbetsregering vi
            talat om. Jag förstår att det inte är lätt att göra det omedelbart
            under de första månaderna.
          </note>
          <note>
            Sven Hulterström har givit uttryck för det. Det hade jag inte
            heller inbillat mig. Men vi har tre och ett halvt år på oss.
          </note>
          <note>
            Jag ser ett antal frågor där vi mycket snabbt skall kunna komma
            in i ett konstruktivt samarbete.. Carl
          </note>
          <note>
            Bildt nämnde själv EU-medlemskapet. Bengt Westerberg tog upp
            flyktingfrågan. Jag vill gärna direkt till
          </note>
          <note>
            Bengt Westerberg säga att jag tycker att det är mycket värdefullt
            om vi kan skapa en bred politisk stabilitet och en bred majoritet
            bakom en generös flyktingpolitik. Vi är öppna för en dialog av
            det slaget med hänsyn till situationen i tidigare Jugoslavien,
            som Bengt
          </note>
          <note>
            Westerberg tog upp.
          </note>
          <note>
            Jag hoppas att vi skall få en majoritet för att sanera statens
            finanser. Det har gått rätt bra så här långt.
          </note>
          <note>
            Jag hoppas på en breddning.
          </note>
          <note>
            Olof Johansson tog upp Östersjön. Jag kan direkt svara positivt
            - inte minst mot bakgrund av att jag var med och tog initiativet
            - och säga att arbetet nu med kraft måste drivas vidare.
          </note>
          <note>
            Vi har dragit i gång samtal med näringslivet och med småföretagen.
          </note>
          <note>
            Vi har sedan den borgerliga tiden haft ett bra samarbete om pensionsfrågan.
          </note>
          <note>
            Jag hoppas trots Carl Bildts inlägg i måndags att vi skall få
            en konstruktiv debatt i försvarsfrågan.
          </note>
          <note>
            Vi kommer med ett program mot arbetslösheten i januari. Det är
            väl genomarbetet. Det är väl genomtänkt. Det är brett och kraftfullt.
            Jag hoppas att vi också skall kunna resonera om detta.
          </note>
          <note>
            Fru talman! Jag skulle vilja avsluta med att önska en bred uppslutning
            bakom ett ökat globalt engagemang för Sverige, och att vi 1997-1998
            äntligen skall kunna bli medlemmar av säkerhetsrådet. Framför
            allt önskar jag att vi under 1995 - FN:s 50-årsjubileum -
          </note>
          <note>
            skall kunna bli en nation som är pådrivande när det gäller att
            stärka Förenta nationerna och se till att anarkin inte breder
            ut sig, utan att FN utvecklas till en stark demokratisk organisation
            som kan ta på sig ett globalt ledarskap.
          </note>
          <note>
            (Applåder)
          </note>
          <note type="speaker">
            Anf. 8 CARL BILDT (m):
          </note>
          <note>
            Fru talman! Det har framgått av debatten att det finns mycket
            att diskutera. Tiden tillåter inte mer än ett litet axplock.
          </note>
          <note>
            Bengt Westerberg började med att säga att han kände ett vemod.
            Låt mig säga att jag förstår det.
          </note>
          <note>
            Vemodet ligger inte bara hos Bengt Westerberg. Det ligger hos
            oss alla - partiledare och andra - som under de år som Bengt Westerberg
            har varit verksam både som partiledare och tidigare i andra egenskaper
            haft förmånen att samarbeta med honom.
          </note>
          <note>
            Jag har sagt i andra mindre sammanhang och jag säger gärna i
            detta något större sammanhang att jag tror att det inte på mycket
            lång tid - hela den tid jag varit politiskt verksam - har funnits
            någon enstaka person som jag har haft så mycket utbyte av att
            samarbeta med som Bengt Westerberg.
          </note>
          <note>
            Jag har lärt känna honom som en person som säger vad han tycker
            och tycker det han säger och som alltid vill övertyga andra med
            hederligheten och sina värderingar som det främsta instrumentet.
            Han kommer inte att gå till den politiska historien som någon
            ledande taktiker, men han kommer att gå till den politiska historien
            som en man som alltid slogs för sin övertygelse, och också som
            en person som alltid var redo att låta sig övertygas.
          </note>
          <note>
            Däri ligger den politiska styrkan: att ha modet att stå för egna
            uppfattningar men också alltid ha öppenheten att låta dem omprövas.
          </note>
          <note>
            Jag kommer att sakna Bengt Westerberg här i kammaren, om än icke
            i andra sammanhang.
          </note>
          <note>
            Så till Ingvar Carlsson. Historieskrivningen om ekonomin förblir
            att vi för tre år sedan hade en ekonomi i fritt fall medan vi
            nu har en ekonomi i klar uppgång. Visst har det varit bekymmersamt
            och är det fortfarande, med både arbetslöshet och underskott,
            men sedan ett år tillbaka minskar arbetslösheten och underskotten
            i statsbudgeten.
          </note>
          <note>
            Ingvar Carlsson talar om skuldsättning av Sverige.
          </note>
          <note>
            Jag förde många debatter från denna talarstol mot en socialdemokrati
            som ville skuldsätta staten mera. Man ville inte spara och ansåg
            inte att underskottsbekämpningen var viktig. Man ansåg t.o.m.
            att den var felaktig.
          </note>
          <note>
            Men detta gällde historien - nu gäller det framtiden. Ni har
            inlett denna mandatperiod med en skattechock. Jag refererar återigen
            ur Ingvar Carlssons brev till väljarna: Vad skall vi ha för intresse
            av att chockhöja skatterna? Det ger varken fler jobb eller bättre
            ekonomi för Sverige totalt sett.
          </note>
          <note>
            Men det är precis detta som ni har gjort. Johan
          </note>
          <note>
            Lönnroth sade här att Vänsterpartiet när man har kommit in i
            den röda salongen har fått möjlighet att genomföra huvuddelen
            av stt skatteprogram. Han har några miljarder till att klämma
            ut av Persson och
          </note>
          <note>
            Carlsson, men sedan börjar det bli smärtsamt även för
          </note>
          <note>
            Johan Lönnroth.
          </note>
          <note>
            Dilemmat är att dessa skattehöjningar har blivit smärtsamma för
            Sverige. Ingvar Carlsson säger att de återställer förtroendet
            för Sverige. Inte heller Ingvar
          </note>
          <note>
            Carlsson verkar ha läst OECD:s rapport. Där är minsann inget
            förtroende återställt.
          </note>
          <note>
            Jag hoppas att OECD har fel. Om OECD har rätt, har de stora skatteökningar
            som drabbar företagande, tillväxt och jobb lett till att vi kommer
            att få så höga räntor att inte ens drakoniska sparinsatser, som
            drabbar barnbidrag efter barnbidrag, kommer att hjälpa när det
            gäller att sanera statsfinanserna. Det är vad
          </note>
          <note>
            OECD säger. Det är så det ser ut i dag med de planer som ni har
            presenterat. Det är illa och inte förtroendeingivande.
          </note>
          <note>
            Jag tog fram Dagens Industris förstasida i dag när
          </note>
          <note>
            Ingvar Carlsson sade att förtroendet för Sverige är återställt.
            Där lyder rubriken: "Misstro mot Sverige".
          </note>
          <note>
            Ingen kan känna glädje över den rubriken. OECD tror inte på Göran
            Perssons planer. Och varför inte det?
          </note>
          <note>
            Jo, det beror på skattechocken.
          </note>
          <note>
            Göran Persson säger i TV att OECD inte har räknat med de 20 miljarderna
            i besparingar, men det har
          </note>
          <note>
            OECD visst gjort, och det har redovisats. Men höjer man skatter
            på företagande, sparande, kapitalbildning och arbete på det sätt
            som regeringen har gjort i höst, får det de konsekvenser som OECD
            har beskrivit, och då får vi inte en god utveckling. Detta beklagar
            jag.
          </note>
          <note>
            Det som Sverige behöver för att verkligen ta sig upp igen är
            en lång period av uthållig expansion och en optimism inom företagsamheten,
            bland alla de småföretagare som ni nu har slagit i huvudet genom
            återregleringar och skatter. Det behövs också stabilitet i lönerörelserna,
            vilket inte blir lättare om man höjer inkomstskatter på det sätt
            som ni har gjort kommunalt och statligt på olika sätt. Det behövs
            dessutom en tilltro ute på marknaderna, något som inte underlättas
            av att ni sitter i de röda salongerna och gör upp om nya skattehöjningar.
          </note>
          <note>
            Det är möjligt att Ingvar Carlsson har strävat och strävar efter
            samarbete. Jag håller gärna med honom om att det som han har gjort
            för Vänsterpartiet kanske inte var alldeles oväntat - jag varnade
            för det - men det strider mot vad han själv sade. Han sade att
            han skulle samarbeta, men nu är han så nöjd med att han har kontroll
            över sin lilla satellit, fru Schyman. Tillsammans med henne skall
            han höja flera skatter och göra ännu flera saker som leder till
            att vi får det ännu besvärligare att klara en situation som borde
            klaras med en riktig och bra politik.
          </note>
          <note type="speaker">
            Anf. 9 OLOF JOHANSSON (c):
          </note>
          <note>
            Fru talman! Det är naturligtvis bra att Ingvar
          </note>
          <note>
            Carlsson strävar efter samarbete, men han har i så fall en del
            strävanden kvar i den riktningen. Jag tycker uppriktigt sagt att
            socialdemokraterna inte bara har lyckats skapa konfrontation här
            i riksdagen utan dessutom, vilket jag beskrev med en rad citat
            i min inledning, konfrontation mellan sina egna uttalanden i regeringsförklaringen,
            som gjordes så sent som i oktober, och den politik som de faktiskt
            har fört. Det måste vara ett ganska dåligt betyg åt hur man har
            hanterat detta.
          </note>
          <note>
            Jag tycker vidare att Ingvar Carlsson gör en mycket kortsiktig
            analys av den ekonomiska situationen. Låt oss återkomma till en
            djupare debatt om helheten när budgeten är framlagd. Men det går
            inte att diskutera de stora underskotten i statens affärer utan
            att också tala om vad som har uppnåtts under tiden i form av ökning
            av antalet jobb dag för dag, vilket skall jämföras med att det
            förlorades ungefär
          </note>
          <note>
            1 000 jobb varje dag innan Ingvar Carlsson lämnade in som statsminister
            1991.
          </note>
          <note>
            Samma förhållande gäller beträffande varselstatistiken, som nämndes
            här i kammaren i går: 2 000
          </note>
          <note>
            varslades om uppsägning under oktober i år men
          </note>
          <note>
            17 000 i oktober 1991. Det säger en del om den förändring - som
            naturligtvis har kostat väldiga summor
          </note>
          <note>
            - vilken vi har haft under de gångna tre åren.
          </note>
          <note>
            Jag tycker också att det är viktigt att Ingvar Carlsson ibland
            påminner sig 80-talet som grund för 90-
          </note>
          <note>
            talets situation. Tänker man inte igenom vad som hände under
            spekulations- och kasinoekonomins tid och som har påverkat och
            fortfarande påverkar hela den svenska ekonomins förutsättningar,
            har man inte gjort en fullständig analys. Då har man inte förstått
            vad det egentligen handlat om.
          </note>
          <note>
            Vi försökte då liksom vi nu försöker att delta i en konstruktiv
            oppositionspolitik. Vi flyttade fram 25
          </note>
          <note>
            miljarder från den mest överhettade perioden i svensk ekonomi
            under efterkrigstiden till en senare period.
          </note>
          <note>
            Utan den åtgärden hade eländet varit ännu värre. Jag till inte
            påstå att tacket har varit omfattande, i varje fall inte i dagens
            politik. Jag vill säga till Johan Lönnroth och andra från Vänsterpartiet:
            Vänta er inte något tack från socialdemokraterna! Det är regel
            att det uteblir. Jag vet det, för jag har varit med.
          </note>
          <note>
            Vi har på vissa områden ett relativt stort gemensamt intresse
            av att hålla debatten på en konstruktiv nivå. Låt mig gärna säga
            att jag så här långt inte har deltagit i skallet mot försvarsministern
            och säkerhetspolitiken. Svenskt försvar skall ju vara fredsbevarande
            även här hemma. I annat fall går trovärdigheten där ute om intet.
            Eftersom detta står i klass för sig, skall jag inte söka motsättningar
            på detta område.
          </note>
          <note>
            Jag tycker dock inte att socialdemokraternas återställarpolitik
            har inneburit någon invit till konstruktivitet. Den har i mycket
            varit riktad mot Centerns hjärtefrågor. Att så mycket behövde
            återställas till den gamla centraliserings- och koncentrationspolitiken
            är naturligtvis ett kvitto på att vi lyckades få igenom en hel
            del under vår tid i regeringen. I annat fall hade ju detta återställande
            inte behövts. Det är bra att få åtminstone det kvittot.
          </note>
          <note>
            Jag hade hoppats att miljöministern skulle stanna kvar här en
            liten stund, så att jag kunde ägna en minut åt hennes område,
            men hon har försvunnit ut liksom så många andra socialdemokrater.
          </note>
          <note>
            I höst har regeringen i sin ekonomisk-politiska proposition återigen
            klargjort att miljöpolitiken är en restpost för socialdemokratin.
            Den ekonomiskpolitiska propositionen innehåller inte längre något
            resonemang om hållbar ekonomisk utveckling och god miljö och inte
            längre någonting om målet för den ekonomiska politiken. Jag är
            inte förvånad. Ett parti som är arkitekt för Öresundsbron och
            Dennispaket och som på alla sätt förhalar kärnkraftens avvecklingen
            kan tydligen inte tänka annat än i betongtermer.
          </note>
          <note>
            De dubbla budskapen upphöjs dessutom till princip. Mona Sahlin
            säger en sak under valrörelsen, och sedan handlar man på ett annat
            sätt. Det gäller bl.a.
          </note>
          <note>
            Österleden och Västerleden- vi har inte glömt det.
          </note>
          <note>
            Vidare utpekar man ett planeringsborgarråd i Stockholm som samvete
            för miljön.
          </note>
          <note>
            Jag tror att det vore klokt om socialdemokratin ändrade det här
            dubbeltalet till enkla besked. Då blir debatten också enklare
            att föra.
          </note>
          <note type="speaker">
            Anf. 10 BENGT WESTERBERG (fp):
          </note>
          <note>
            Fru talman! Låt mig ta upp en fråga som har förekommit litet
            grand i debatten men som har tonats ner mer än vad jag hade väntat
            mig i en sådan här diskussion, och det är frågan om jobben.
          </note>
          <note>
            Det diskuteras nu oerhört mycket hur vi skall kunna sanera ekonomin.
            Det behövs naturligtvis besparingar, och det behövs säkerligen
            en del skattehöjningar också. Men framför allt handlar det om
            att få fram nya jobb. Som det sagts många gånger i debatten behövs
            det ett tillskott på en halv miljon netto i det privata näringslivet
            fram till sekelskiftet. Det innebär ett bruttotillskott på kanske
            ett par miljoner jobb.
          </note>
          <note>
            Samtidigt slås det ut en väldig massa jobb, varför det kan vara
            fråga om ett nettotillskott på en halv miljon jobb.
          </note>
          <note>
            Detta kan låta fruktansvärt mycket. Men då skall man komma ihåg
            att vi under det sista året fått ett tillskott på ungefär 125
            000 jobb. Det gäller nu att kopiera denna prestation under ett
            antal år framåt. Om vi lyckas med det, innebär det ett trendbrott
            mot utvecklingen i det svenska näringslivet under hela efterkrigstiden.
            Det har naturligtvis gått upp och ner med konjunkturen, men totalt
            sett har det under den här perioden stått still - vi har ungefär
            lika många privata jobb nu som vi hade i början av 1950-talet
            i ett normalt konjunkturläge.
          </note>
          <note>
            Nu behöver vi alltså en uppgång därutöver för att kompensera
            den nedgång som har skett i andra delar av den svenska ekonomin.
            Det här är en svårare uppgift än den vi politiker har stått inför
            under hela efterkrigstiden. Hela ökningen av jobben har skett
            inom offentlig sektor och varit ett resultat av politiska beslut
            - utbyggnad av barnomsorg, äldreomsorg, sjukvård osv.
          </note>
          <note>
            Men nu handlar det alltså om att få enskilda människor att starta
            företag och få enskilda företagare att bygga ut. Frågan är hur
            detta skall åstadkommas.
          </note>
          <note>
            Den borgerliga regeringen hade en strategi eller i varje fall
            en uppfattning om hur det skulle kunna gå till. Man skulle på
            olika sätt förbättra näringsklimatet genom förändringar i skattesystem,
            arbetsrätt osv.
          </note>
          <note>
            Genom att tillskjuta mer pengar till innovationer och mycket
            skulle klimatet för det privata näringslivet förbättras, och på
            det sättet skulle vi kunna få den expansion som är nödvändig.
          </note>
          <note>
            Nu har de senaste dagarna inneburit att mycket av det som vi
            försökte skapa har slagits sönder. Det beror naturligtvis på att
            Socialdemokraterna drivs av en annan övertygelse om hur den här
            expansionen skall komma till stånd. Men än så länge har vi inte
            fått veta vari denna övertygelse består och vad det är Socialdemokraterna
            tror skall få i gång näringslivet. Hittills har inga som helst
            åtgärder presenterats för att åstadkomma den nödvändiga expansionen.
          </note>
          <note>
            När Ingvar Carlsson, jag och många andra har diskuterat detta
            tidigare, har Ingvar Carlsson ständigt sagt att det inte är skattesänkningarna,
            förändringarna i arbetsrätten eller sådana saker som är viktiga
            utan att det viktiga är att vi får i gång efterfrågan. Men nu
            kan vi konstatera att enligt de bedömningar som regeringen gör
            för de kommande åren får vi inte någon ökad efterfrågan. Om man
            utgår ifrån att hushållen minskar sitt sparande ganska kraftigt,
            kan vi i bästa fall få en hushållsefterfrågan på oförändrad nivå.
            Någon efterfrågedriven expansion inom det privata näringslivet
            kan vi alltså inte räkna med.
          </note>
          <note>
            Då är frågan om det finns något alternativ. Alternativet är naturligtvis
            att en väldig massa människor ändå finner att det är vettigt att
            starta företag i stället för att vara arbetslösa eller genom att
            bryta sig loss från ett större företag man jobbar i. Ett alternativ
            är också att man får företag att trots den här dystra efterfrågesituationen
            expandera därför att de har goda och bra idéer. Men då räcker
            enligt min övertygelse inte den politik som vi hittills har bedrivit,
            utan då krävs det någonting annat. Här har som sagt regeringen
            ännu inte givit några som helst besked. Dessa väntar vi fortfarande
            på. Jag trodde att de skulle komma i den ekonomisk-politiska propositionen
            i höstas, men det gjorde de inte. Vi får nu hoppas att några besked
            kommer i budgetpropositionen. Sker ingenting är jag väldigt pessimistisk
            när det gäller möjligheterna att till sekelskiftet få fram den
            här halva miljonen jobb netto i det privata näringslivet, och
            då blir det också väldigt svårt att klara de andra ekonomiska
            problemen, inklusive budgetunderskottet.
          </note>
          <note>
            Birger Schlaug talar om att en lösning skulle vara sänkt arbetstid,
            och han påstod att jag bland andra blockerade en sänkt arbetstid.
            Såvitt jag vet har jag aldrig blockerat någon sänkt arbetstid.
            Detta är en sak som företagen och de anställda i hög grad kan
            reglera själva. Många arbetar också kortare tid än de 40 timmar
            som lagstiftningen maximerar arbetstiden till.
          </note>
          <note>
            Det är emellertid ändå viktigt att påminna sig att effekterna
            på sysselsättningen av sänkt arbetstid är mycket omstridda. Många
            hävdar efter noggrann forskning att en sänkning av arbetstiden
            inte får några positiva effekter på sysselsättningen. Det är lätt
            att påvisa att om man sänker arbetstiden utan att också sänka
            lönen - jag utgår från att Birger Schlaug inte vill tvinga fram
            en lönesänkning - kan man inte räkna med några positiva sysselsättningseffekter,
            utan effekterna blir de rakt motsatta. Då kommer det att bli svårare
            för många företag som i dag har snäva budgetar att ens behålla
            dagens arbetsstyrka i arbete. En sänkning av arbetstiden skulle
            alltså inte lösa några problem. Jag tror alltså inte att detta
            är någon bra lösning, utan det grundläggande för att vi skall
            klara den här viktiga uppgiften under resten av 1990-talet är
            att skapa ett bättre näringsklimat. Jag tror som sagt att det
            då handlar mycket av det vi gjorde under de borgerliga regeringsåren.
            Har Socialdemokraterna några alternativ så bör dessa i varje fall
            föras fram mycket snabbt.
          </note>
          <note type="speaker">
            Anf. 11 JOHAN LÖNNROTH (v):
          </note>
          <note>
            Fru talman! Carl Bildt klagar på att räntorna inte går ner, och
            han skyller det på vänstermajoriteten här i riksdagen.
          </note>
          <note>
            Jag vill då påminna Carl Bildt om de utfästelser som gjordes
            inför folkomröstningen om EU. Vid ett ja skulle räntorna gå ner
            - det var ett av huvudargumenten. Nu är det dags, Carl Bildt,
            att stå upp till bevis.
          </note>
          <note>
            Visa nu hur alla de här positiva effekterna skall komma i och
            med att det svenska folkets majoritet röstade ja!
          </note>
          <note>
            Det är riktigt, Carl Bildt, att vi höjer skatter med ganska mycket.
            I den moderata motionen med anledning av den ekonomisk-politiska
            propositionen står att detta är den historiskt sett största skattehöjningen
            i modern tid.
          </note>
          <note>
            Jag tror att Carl Bildt behöver läsa på litet bättre i historieböckerna.
            1916 och 1917 var det faktiskt så att man på ett år höjde skatterna
            mycket mer relativt sett i förhållande till bruttonationalprodukten.
            Om jag minns rätt var det regeringen Hammarskjöld, - som visserligen
            var formellt opolitisk men nog stod Carl
          </note>
          <note>
            Bildt ideologiskt ganska nära - som åstadkom den skattehöjningen.
          </note>
          <note>
            Om det nu är så att ni inte tänker vara med på några som helst
            skattehöjningar, har ni lovat att prestera dessa 55 miljarder
            och mer än så i besparingar. En skattehöjning har som isolerad
            åtgärd en negativ effekt på jobben - det är alldeles riktigt.
            Exakt samma negativa effekt har minskade bidrag. Det spelar ingen
            roll om vi tar ifrån Carl Bildt 1 000 kr genom ökad skatt eller
            om vi minskar hans barnbidrag med 1 000
          </note>
          <note>
            kr. Det får samma effekt på Carl Bildts köpkraft eller
          </note>
          <note>
            - förmodligen - hans sparande.
          </note>
          <note>
            Poängen med att ta ifrån honom 1 000 kr och ge t.ex.
          </note>
          <note>
            till en arbetslös eller en låginkomsttagare är att låginkomsttagaren
            vanligtvis använder pengarna till effektiv efterfrågan på det
            sätt som Bengt Westerberg tidigare redogjorde för. Man kan alltså
            få en positiv effekt på jobben genom att ta ifrån Carl Bildt och
            andra höginkomsttagare en del skattepengar eller bidrag och fördela
            om dem, och man skapar då dessutom mera rättvisa.
          </note>
          <note>
            Olof Johansson lyckades inte få igenom en höjning av koldioxidskatten
            under den förra regeringens tid. Nu har vi genom samtal med Socialdemokraterna
            lyckats få igenom detta. Naturskyddsföreningens dom var hård över
            er, Olof Johansson.
          </note>
          <note>
            Jag tycker att det är dags att både Olof Johansson och Birger
            Schlaug slutar bete sig som försmådda friare. Låt oss tillsammans
            gå till Anna Lindh och diskutera hur vi skall underlätta kretsloppsomställningen
            i stället för att ni fortsätter er eviga klagan på att Vänsterpartiet
            lägger sig platt för Socialdemokraterna.
          </note>
          <note>
            Jag kan instämma i mycket av det som Bengt
          </note>
          <note>
            Westerberg sade om nödvändigheten av det internationella engagemanget.
            Jag var själv med på 60-talet och stod utanför fruktaffärer och
            demonstrerade mot sydafrikanska apelsiner. Problemet nu i dag
            när det gäller flyktingpolitik och biståndspolitik - Folkpartiet
            och Vänsterpartiet hade i de här frågorna två gemensamma reservationer
            till betänkanden som debatterades i går - är att man inte kan
            förankra en generös politik om man inte har rättvisa på hemmaplan.
            Om överklassaren från Danderyd åker ner till Sjöbo-
          </note>
          <note>
            Olsson och hans traktor och moraliserar, är det väldigt svårt
            att få genomslag för den kritiken. Den måste förenas med en rättvisa
            här i landet.
          </note>
          <note>
            Gudrun Schyman är en satellit, säger Carl Bildt -
          </note>
          <note>
            jag föreställer mig hur hon sitter där uppe. Vad gäller de moderna
            satelliterna kan man åtminstone styra dem själv.
          </note>
          <note>
            Jag vet inte om jag missuppfattade Ingvar Carlsson, om han påstod
            att han kunde styra och hade kontroll i det här sammanhanget -
            nej, det var visst kontakt han sade att han hade.
          </note>
          <note>
            Från Vänsterpartiet har vi i alla fall upplevt att samtalen med
            Socialdemokraterna har präglats av ömsesidig respekt, att det
            har varit mycket positivt.
          </note>
          <note>
            För dem som kanske inte har förstått det vill jag också tala
            om att det inte är så att vi i Vänsterpartiet går in i de här
            samtalen enbart för att förhålla oss till en socialdemokratisk
            politik. Detta är till mycket stora delar det program som Vänsterpartiet
            gick till val på.
          </note>
          <note>
            Vi gick till val på minskad arbetslöshet genom bl.a.
          </note>
          <note>
            sanerade statsfinanser. Det är nödvändigt att få ordning på den
            raserade offentliga ekonomin för att få ner räntorna och klara
            arbetslösheten.
          </note>
          <note>
            Det är alltså ett frivilligt åtagande som vi vänsterpartister
            har tagit på oss, och även om det naturligtvis ibland är tråkigt
            att tvingas vara med på obehagliga saker, är det med stor glädje
            vi går in och tar det här ansvaret för att vi så småningom äntligen
            skall kunna börja diskutera de stora framtidsfrågorna i Sverige.
          </note>
          <note type="speaker">
            Anf. 12 BIRGER SCHLAUG (mp):
          </note>
          <note>
            Herr talman!
          </note>
          <note>
            Elda under din vrede med maktens nyheter
          </note>
          <note>
            Dämpa inte din smärta över livet som stjäls ifrån oss
          </note>
          <note>
            Trösta inte din sorg över världen som våldtas inför våra ögon
          </note>
          <note>
            Elda under din vrede
          </note>
          <note>
            Så skriver Ingrid Sjöstrand i sin dikt som heter just
          </note>
          <note>
            Elda under din vrede, och jag tror att det vi måste göra just
            är att elda under vår vrede.
          </note>
          <note>
            För nog är det märkligt att Sveriges valda ombud i denna riksdag
            fattar beslut som innebär att vi kommer allt längre bort från
            solidaritet och det vi kan kalla ekologisk balans. Det är ju faktiskt
            det som sker, det är faktiskt det som har skett under hösten,
            och det är faktiskt det som riskerar att hända under våren. Det
            visar att man har en dålig kompass.
          </note>
          <note>
            Jag menar att kompassen måste vara riktad mot ett mål som sammanfattas
            i ordet solidaritet. Solidaritet med tredje världen innebär inte
            att man sänker biståndet. Solidaritet med kommande generationer
            innebär inte att man i FN börjar tveka när det gäller kärnvapen
            och säger att kärnvapenhot nog inte är något brott mot mänskliga
            rättigheter. Det är inte solidaritet. Solidaritet mot kommande
            generationer och mot naturen är inte att fatta det ena beslutet
            efter det andra som leder bort från ett uthålligt samhälle. Men
            det är just det som det paket som Socialdemokraterna och Vänstern
            har enats om gör, och det är tragiskt.
          </note>
          <note>
            I övrigt är det litet lustigt att få höra Carl Bildt och
          </note>
          <note>
            Ingvar Carlsson stå och skälla på varandra, precis som i valrörelsen.
            De skyller på varandra som barn i en sandlåda. Men det mesta var
            ni ju så överens om, de stora greppen var ni ju - ungefär - överens
            om. Ni var ju överens.
          </note>
          <note>
            Skattereformen, med ett gigantiskt underskott som följd, och
            de stora skattesänkningarna - detta var ni överens om. Skattesänkningarna
            var ni överens om.
          </note>
          <note>
            Kronans knytning till ecun, med gigantiska kostnader som följd
            - det var ni överens om.
          </note>
          <note>
            Nedmonteringen av spelregler, alla spelregler för marknaden -
            det var ni överens om, eftersom det skulle innebära att kapitalet
            fick flöda fritt och allt skulle bli så jättebra. Men så blev
            det inte. Plockar man bort alla spelregler för den s.k. marknaden,
            flyttar man också makten från politiskt valda församlingar till
            kapitalvalda. Det här står klart för alla, åtminstone alla som
            har läst den stora Maktutredningen.
          </note>
          <note>
            Och sedan medlemskapet i EU, med en kostnad på
          </note>
          <note>
            20 miljarder som följd - det motsvarar för övrigt hela barnbidraget.
          </note>
          <note>
            Dessutom har det funnits en förfärande stor enighet om att militären
            skall äta oss ur huset. De flesta av er har väl egentligen vägrat
            att i tid se över socialförsäkringssystemet. Jag är glad att Socialdemokraterna
            nu är på väg att minska anslagen till det militära försvaret.
            Jag hoppas att man kan skära ännu mer.
          </note>
          <note>
            Jag ser fyra stora utmaningar inför nästa år.
          </note>
          <note>
            Vi måste börja skatteväxla, så att det som är långsiktigt hållbart
            också blir kortsiktigt lönsamt. Jag fick inget svar på om Ingvar
            Carlsson vill ta emot den fantastiska julklapp som vi ger honom,
            den julklapp som innebär att han skulle kunna bli historisk som
            nytänkare genom att vara den som först tog rejäla steg mot skatteväxling,
            det som hela den internationella ekonomiska miljödebatten handlar
            om.
          </note>
          <note>
            Han skulle också kunna bli historisk genom att ta de första stegen
            mot kärnkraftsavveckling. Det skulle kunna stå i historieböckerna
            att Ingvar Carlsson var den som tog stegen mot kärnkraftsavvecklingen.
            Det vore något!
          </note>
          <note>
            Jag tror också att det vore bra om Ingvar Carlsson tog chansen
            att se framåt när det gäller arbetstiden.
          </note>
          <note>
            Arbetstiden på 40 timmar är nämligen ingen naturlag.
          </note>
          <note>
            Jag vet att det också inom socialdemokratin finns många som tycker
            att vi måste minska arbetstiden.
          </note>
          <note>
            Därför undrar jag hur Ingvar Carlsson ser på det vi kan kalla
            kontrollstationen, dvs. att vi sänker arbetstiden åtminstone till
            35 timmar om vi inte vid nästa årsskifte har nått ner till en
            dräglig arbetslöshet - eller åtminstone till en arbetslöshet på
            7-8 %.
          </note>
          <note>
            Detta ger kanske inte så många jobb, säger Bengt
          </note>
          <note>
            Westerberg. Nej, det är riktigt att det inte fyller upp fullt
            ut. Man kan säga att ungefär 30 % av den frilagda tiden fylls
            på med nya människor, så det fylls inte upp fullt ut. Jag håller
            med om det. Men det finns ingenting som säger att 40 timmars arbetsvecka
            är det absoluta, för all tid givna. Man måste anpassa normalarbetstiden
            till verkligheten. Det är ett sätt att låta marknaden ta ett litet
            större ansvar. Slår staten och politikerna fast en normalarbetstid
            på 40 timmar och arbetet inte räcker till, då får staten sedan
            skjuta till och bli städgumma när arbetslösheten blir för stor.
          </note>
          <note>
            En annan utmaning under det närmaste året är marknaden. Jag hänvisade
            tidigare till ett TV-program där Ingvar Carlsson sade att han
            förstod vår kritik mot marknaden och att han faktiskt var villig
            att ta kontakter, att internationellt ta initiativ för att ställa
            upp spelregler för marknaden. Gäller det fortfarande? Det vore
            väldigt bra.
          </note>
          <note>
            Jag hoppas att vi nästa år kan få debatter om två andra mycket
            stora frågor. Den ena är GATT-avtalets innehåll, där vi måste
            ställa sociala krav och få miljöklausuler. Jag hoppas framför
            allt att vi får en rejäl debatt i denna kammare om den andra,
            som är vår nästa stora ödesfråga, ännu större än EU-frågan, nämligen
            gentekniken. Det är en ödesfråga större än nästan alla andra.
          </note>
          <note type="speaker">
            Anf. 13 ALF SVENSSON (kds):
          </note>
          <note>
            Herr talman! Ingvar Carlsson sade med eftertryck att den förra
            regeringen skuldsatte Sverige. Det vore orätt att påstå något
            annat. Men den intressanta frågan måste vara hur det hade varit
            med skuldsättningen om
          </note>
          <note>
            Socialdemokraternas politik i opposition hade genomförts. Jag
            tror att man skall tro på tomten om man inte vågar påstå att skuldsättningen
            då hade varit åtskilligt större.
          </note>
          <note>
            Herr talman! Jag hörde i morse Göran Persson i
          </note>
          <note>
            Ekot fälla ett intressant uttalande: Om de - jag antar att han
            menade de tidigare regeringspartierna - avstår från att leka med
            riksdagen, som Ny demokrati gjorde, får vi igenom våra förslag.
          </note>
          <note>
            Ja, lekkamraten till Ny demokrati var ju Ingvar
          </note>
          <note>
            Carlssons parti. Då lyckades man stoppa de besparingar som man
            populistiskt ville plocka poäng med genom att säga nej till dem.
            Så säger Ingvar Carlsson:
          </note>
          <note>
            En del besparingar kritiserade vi. Ja, det må man ju säga! Det
            var en sanning med både modifikation och verifikation. Ingvar
            Carlsson säger vidare att det berodde på att de inte var rättvisa
            mot de sjuka, de gamla och barnfamiljerna.
          </note>
          <note>
            Sjukersättningen till de långtidssjuka vill Socialdemokraterna
            till varje pris ha på 70 %. När det gäller barnfamiljer är det
            något märkligt att Ingvar Carlsson här i dag kan tala om rättvisa,
            när vi ständigt får information om att barnbidragen skall sänkas,
            flerbarnstilläggen skall sänkas, vårdnadsbidraget tas bort och
            föräldraförsäkringen sänkas. Var finns rättvisan då?
          </note>
          <note>
            De rika fick lättnader under de gångna åren, säger
          </note>
          <note>
            Ingvar Carlsson. Det kan på sitt sätt vara sant. Men vi hade
            en situation då det gällde att blåsa liv i, vitalisera och ge
            vitaminer åt ett privat näringsliv för att skaffa fram de nya
            jobben. Idén att älska och slå ihjäl med samma varma själ som
            man kan läsa om i Fänrik Ståls sägner, alltså att man kan ta från
            företagen och sedan säga till dem att de skall skaffa fram jobb,
            vet jag inte hur den fungerar. I 40 års tid fick vi inte några
            nya jobb netto från den sektor där vi vet att vi måste få nya
            jobb. Det gjorde naturligtvis att den förra regeringen, och jag
            hoppas även den nuvarande, funderade på: Vad skall vi göra för
            att få luft under vingarna på den sektor där jobben måste komma?
          </note>
          <note>
            Jag kan inte, herr talman, låta bli att läsa ett par ord som
            lyftes fram när det var tal om rättvisa och orättvisa, det elände
            som den förra regeringen drog över svenska folket i debatten den
            17 december förra året. Då sade Ingvar Carlsson så här: "I onsdags
            demonstrerade här utanför Riksdagshuset 30 000 arbetare och tjänstemän
            den oro och den vrede som nu växer sig allt starkare i vårt land."
            Då handlade det om arbetslöshetsersättningen. Den ligger kvar
            på samma orättvisa nivå. Man har ändå rätt att fråga sig var hörs
            vrede nu, när folk dessutom blir av med allt det jag räknade upp
            tidigare när det gäller barnfamiljerna.
          </note>
          <note>
            Herr talman! Ingvar Carlsson sade här, och det tyckte jag verkligen
            var värt att stryka under, att han önskade ett brett globalt engagemang.
            Det tror jag är väldigt viktigt att vi får till stånd. Det är
            bara så trist att satsningarna på de riktigt fattiga länderna
            skall minska, att ni skall dra ner biståndssatsningarna, att ni
            inte skall betro de enskilda organisationerna att fortsättningsvis
            kunna göra det utomordentliga jobb som de hittills så gott som
            alltid har gjort.
          </note>
          <note>
            Herr talman! När vi talar om ekonomisk kris, hur det har varit
            och hur det kommer att bli, är det väldigt viktigt att vi ser
            till att unga människor får uppleva att vi har visioner. Jag tror
            att det på miljöpolitikens och det globala engagemangets område
            finns all anledning och många möjligheter att skapa visioner.
            Jag är bara rädd för att det centralistiska, att man inte vågar
            tro individen om att kunna välja och engagera sig utan man skall
            ha kollektivismen kvar och se allting uppifrån, kommer att kväva
            mycket. Jag vill gärna ha sagt att ett globalt engagemang tror
            jag är viktigt att vi skapar entusiasm för och möjligheter till,
            inte genom att lägga ner ambassader eller att minska biståndet
            utan snarare genom att öka det.
          </note>
          <note type="speaker">
            Anf. 14 Statsminister INGVAR CARLSSON (s):
          </note>
          <note>
            Herr talman! Alf Svensson talar alltid i en vänlig och lugn ton.
            Det gör att man kanske inte alltid observerar ens mycket grova
            övertramp. Nu måste jag, herr talman, kraftigt reagera. Alf Svensson
            sade här att jag spelade ihop med Wachtmeister och Ny demokrati
            i oppositionsställning. Det var precis det jag inte gjorde, Alf
            Svensson. Jag hade i den här kammaren kunnat ställa till oerhört
            mycket parlamentariskt besvär, för att inte säga kaos, om vi hade
            uppträtt på det sättet. Men vi sade konsekvent ifrån att det medverkar
            vi inte i. Det fanns direkta uttalanden från både Ian
          </note>
          <note>
            Wachtmeister och Bert Karlsson där man klagade över att socialdemokratin
            inte ställde upp. Men vi kunde inte flytta oss från våra egna
            positioner i våra egna hjärtefrågor. Jag tycker att Alf Svensson
            bör be om ursäkt på den punkten. Så slappt skall inte en felaktig
            historieskrivning åstadkommas.
          </note>
          <note>
            Beträffande barnfamiljerna: Jag talade om före valet att de kunde
            komma att drabbas. Men ni talade också om 10 % sänkning av barnbidragen.
            Ni lovade att skära 3 miljarder på barnfamiljerna. Var ligger
            de konkreta förslagen? Var ligger problemet med er ekonomiska
            politik? Jo, ni drev fram en ökad statsskuld, en ökad arbetslöshet
            genom att vi för första gången sedan 30-talet hade en regering
            som inte hade en aktiv konjunkturpolitik. Det ledde till det stora
            fallet i svensk ekonomi som kostade oss både som nation och som
            enskilda medborgare så oerhört mycket.
          </note>
          <note>
            De 30 000 demonstranterna utanför Riksdagshuset demonstrerade
            just mot arbetslösheten och dess konsekvenser i vid mening. Jag
            har inte det minsta svårt att solidarisera mig med dem i dag liksom
            jag gjorde då. Är det inte något märkligt, Alf Svensson, att när
            det blir borgerliga regeringar är det bara otur att Sverige hamnar
            i svåra situationer. Mellan 1976 och 1982
          </note>
          <note>
            försämrades Sveriges ekonomi dramatiskt. Då var det också 13
            % av bruttonationalprodukten som vi hade i budgetunderskott. Efter
            bara tre år denna gång med en borgerlig regering är vi åter där
            med ett jättelikt budgetunderskott. Kan det möjligen, Alf Svensson,
            i någon mån ha att göra med den ekonomiska politik som förs?
          </note>
          <note>
            Så till Birger Schlaug. När Birger Schlaug här säger att det
            är ingen skillnad på moderater och socialdemokrater tror jag att
            han, helt utan att tänka sig för, avslöjar det som är den stora
            svagheten med Miljöpartiet: att man inte har någon ideologisk
            fasthet, att man roterar i dagspolitiken och väldigt, väldigt
            ofta hamnar på populistiska ståndpunkter.
          </note>
          <note>
            Jag skall ändå svara på Birger Schlaugs viktiga fråga om det
            är möjligt att bilda politiska motvikter till marknadens härjningar.
            Mitt svar är ja. Jag tror att den viktigaste möjligheten vi har
            faktiskt är genom medlemskapet i den europeiska unionen. Skulle
            Sverige på egen hand ha försökt bygga upp de här motvikterna hade
            det i alla fall blivit betydligt svårare.
          </note>
          <note>
            Till Olof Johansson vill jag säga att jag faktiskt åtskilliga
            gånger har uttalat beröm vad gäller Centerpartiet. Jag upprepar
            det gärna om det kan höja julglädjen hos Olof Johansson.
          </note>
          <note>
            Centerpartiet ställde upp på ett sätt som man inte var tvingad
            till under perioden 1988-1991 - när vi började få en överhettning
            av svensk ekonomi - på det obligatoriska sparandet och också i
            en del andra avseenden. Jag ser faktiskt möjligheter till ett
            samarbete om säkerhetspolitiken, som Olof Johansson antydde här.
          </note>
          <note>
            Ånyo är det en del märkliga uttalanden av Carl
          </note>
          <note>
            Bildt om neutralitetspolitiken som gör att jag tror att det är
            viktigt att det finns en fasthet och konsekvens på det området.
            Där har Centern alltid agerat med omdöme och stabilitet.
          </note>
          <note>
            När det däremot gäller miljöpolitiken måste jag säga att det
            var en märklig beskrivning av den socialdemokratiska miljöpolitiken
            som Olof Johansson gav.
          </note>
          <note>
            De lagar som styr kampen mot miljöförstörelse, de ekonomiska
            styrmedlen och den organisation som verkar för miljön har ju i
            mycket stor utsträckning byggts upp av socialdemokratin under
            - vågar jag väl säga, eftersom Birgitta Dahl inte finns i kammaren
            just nu, och även om hon nu är talman - Birgitta
          </note>
          <note>
            Dahls ledning. Nu ser vi chanser också där i Europasamarbetet
            att koppla samman kampen mot arbetslösheten med kampen mot miljöförstörelse.
            Därför tror jag att det där finns ytterligare möjligheter för
            oss att agera tillsammans.
          </note>
          <note>
            Till kds och Centerpartiet vill jag, eftersom kommunernas verksamhet
            har skymtat förbi här, säga att den ekonomiska politikens uppläggning
            från vår sida bygger på att skydda den kommunala verksamheten,
            inte minst skolan på det primärkommunala och sjukvården på det
            landstingskommunala området. Det är ju därför vi tar de här smärtsamma
            nedskärningarna på transfereringarna.
          </note>
          <note>
            Men såvitt jag vet håller kds och Centern, inte de övriga borgerliga
            partierna, fast vid Nathalieplanen.
          </note>
          <note>
            Det innebär i så fall reellt 25 miljarder i besparingar för kommunerna.
            Det gäller då 100 000 anställda. När ni talar om kommunerna borde
            ni kanske för ett ögonblick tänka på konsekvenserna av er egen
            politik.
          </note>
          <note>
            Carl Bildt får jag, tyvärr, för en gångs skull behandla ganska
            kortfattat beroende på att jag måste bemöta alla. Jag tyckte att
            mittenpartierna skulle få sin beskärda del.
          </note>
          <note>
            Carl Bildt lämnade blixtsnabbt de 36 månaderna och krävde att
            vi på två månader skulle klara ut allt som han själv hade ställt
            till med. Men jag är så ödmjuk att jag säger: Det klarar inte
            ens Socialdemokraterna på så kort tid. Vi behöver få mera tid
            på oss. I
          </note>
          <note>
            vissa avseenden kommer vi att behöva resterande år fram till
            år 2000 för att klara det. Så pass allvarliga är konsekvenserna.
            Men vi har satt i gång ett saneringsarbete som är kraftfullt och
            effektivt.
          </note>
          <note>
            OECD har naturligtvis ännu inte hunnit se konsekvenserna av vår
            politik. De har inte ens kunnat konstatera om besluten skulle
            klaras hem i riksdagen.
          </note>
          <note>
            Än mindre kan de rimligen ha sett den statsverksproposition som
            vi skall presentera den 10 januari. Men
          </note>
          <note>
            Carl Bildt sade: Jo, de vet precis vad den innehåller.
          </note>
          <note>
            Jag kan försäkra att vi inte har några hemliga kanaler till OECD
            så att de får läsa våra förslag, utan förslagen kommer att presenteras
            i Sveriges riksdag.
          </note>
          <note>
            När det gäller skatterna presenterade vi våra förslag, och vi
            redovisade dem för väljarna. Men det märkliga är att Moderaterna
            bara har en enda linje för att lösa alla ekonomiska problem, och
            det är sänkta skatter. Men den politiken har kapsejsat. Den gav
            ju inte de positiva resultat som ni utlovade. Och ni har ingen
            annan strategi. Eftersom ni går emot våra skattehöjningar skall
            jag ställa en enda fråga. Jag har inte ställt en enda fråga till
            oppositionen, men nu ställer jag en fråga till Carl Bildt, och
            den är helt avgörande.
          </note>
          <note>
            Ni går emot våra "enorma höjningar av skatterna", och ni vill
            ändå åstadkomma, förmodar jag, den stabilisering av statsskulden
            som Carl Bildt talade om i valrörelsen. Min fråga är alltså: Vilka
            enorma utgiftsnedskärningar, förutom de som vi föreslår, är det
            som
          </note>
          <note>
            Moderata samlingspartiet står för? Jag vill inte störa julfriden
            för de svenska medborgarna. Men när vi lägger fram vårt förslag
            i januari redovisa då åtminstone vilka utgiftssänkningar, vilka
            besparingar, som skall matcha de "väldiga skattehöjningar" som
            vi föreslår!
          </note>
          <note>
            Sedan vill jag gärna säga följande till Bengt Westerberg. Ja,
            vi kommer med ett program mot arbetslösheten, vilket jag vill
            påstå är det mest kraftfulla och mest långtgående som någonsin
            har presenterats. Det handlar om att förbättra kapitalförsörjningen
            för företagen, inte minst de små och medelstora. Det handlar om
            att främja investeringarna. Det handlar om att öka utbildningen.
            Det handlar om att stimulera nya och fasta anställningar, om att
            höja kompetensen, om att vidta åtgärder mot långtidsarbetslösheten
            och, inte minst, om att se till att ungdomarna snabbt kommer i
            arbete eller utbildning. Om det hoppas jag att vi i denna riksdag
            skall få en bred enighet.
          </note>
          <note type="speaker">
            Anf. 15 CARL BILDT (m):
          </note>
          <note>
            Herr talman! Ingvar Carlsson avslutade med att ställa en enda
            fråga: Vad skall Moderaterna spara på?
          </note>
          <note>
            Jag vet inte vad ni gör i regeringskansliet numera. Ni verkar
            inte ägna mycket tid åt att läsa. Ni har inte läst vad OECD skriver.
            Det hoppas jag att ni ger er tid att göra. Statsministern kan
            få låna mitt exemplar av finansutskottets betänkande, som debatterades
            och beslutades om här i kammaren i går. I reservation 93
          </note>
          <note>
            kan man på s. 220 läsa om besparingsförslag på 73
          </note>
          <note>
            miljarder kronor.
          </note>
          <note>
            När ni nu skall spara, i stället för att bara höja skatterna,
            skulle jag tro att ni får plocka en del från den här listan. I
            så fall skall vi stödja moderat politik, även om den föreslås
            av socialdemokrater. Men kommer ni farande och skall spara - inte
            för att spara, utan för att slösa - på barnbidragen för att sedan
            slösa genom att avskaffa karensdagen är det ett annat läge.
          </note>
          <note>
            Då handlar det inte om att spara för att spara utan om att spara
            för att slösa. Det gör ingenting bättre i Sverige.
          </note>
          <note>
            Så till Johan Lönnroth. Jag hade förmodligen fel.
          </note>
          <note>
            Johan Lönnroth har med all sannolikhet rätt. Jag skall korrigera
            mig och säga: Detta är den kraftigaste skattehöjning som någonsin
            drabbat Sverige i fredstid. Då är det okej. Johan Lönnroth har
            förmodligen rätt om han säger att det var lika illa 1916 och 1917
            under regeringen Hammarskjöld, den som kallades Hungerskjöld.
            Att den plötsligt skall vara ett föredöme för denna röd-röda reaktionära
            skattehöjningspolitik i detta nådens år 1994 är måhända litet
            överraskande.
          </note>
          <note>
            Men jag accepterar faktum och kommer att korrigera min retorik
            i fortsättningen vad gäller detta.
          </note>
          <note>
            Skattehöjningar är farliga. Som bl.a. Bengt Westerberg och Alf
            Svensson underströk kommer vi under lång tid att få leva med konsekvenserna
            av att ni nu har startat så snett och höjt skatter på företagande,
            på sparande och på kapitalbildning - på det som skall ge oss nya
            jobb och tillväxt. Det som oroar mig ännu mer är att detta tydligen
            skall fortsätta.
          </note>
          <note>
            Jag sade att Socialdemokraterna söker sina satelliter, och Ingvar
            Carlsson sade att satelliten är väl under kontroll, för han sitter
            i något slags rymdkontroll och kontrollerar satelliten. Johan
            Lönnroth replikerade med att säga att det inte alls är så med
            satelliter, utan de kan börja ställa till med problem och börja
            styra sig i sin bana. Återigen har Johan Lönnroth rätt. Jag vill
            inte alls utesluta att det blir bråk i satellitkontrollen, när
            ni skall komma överens om nya skattehöjningar och nya regleringar
            i denna vänsterpakt som nu tydligen skall styra Sverige.
          </note>
          <note>
            Med detta och för att visa att den röda färgen också har något
            positivt ber jag att med tomtens ankomst få önska alla en god
            jul och ett gott nytt år.
          </note>
          <note type="speaker">
            Anf. 16 OLOF JOHANSSON (c):
          </note>
          <note>
            Herr talman! Det är riktigt att Ingvar Carlsson då och då har
            uttalat uppskattning men sedan är det ju gärningarna som räknas.
            Det har ju varit mest betong och liknande som våra konflikter
            rört sig kring liksom decentralisering och hur man skall hantera
            svensk landsbygd och svenskt jordbruk så att de kan överleva samt
            hur man måste behandla dem som vill starta och driva företag för
            att jobb skall skapas.
          </note>
          <note>
            Det är klart att vi ställer samma krav på rationaliseringar inom
            den kommunala sektorn som på andra håll. Men vår avsikt är inte
            att friställa några hundra tusen människor, som Ingvar Carlsson
            påstod. Detta kan man klara om man har en rationell, effektiv
            verksamhet och dessutom en låg inflation.
          </note>
          <note>
            Dessutom har vi sett till att det inte längre finns några skattetak
            utan att ansvaret för verksamheten och finansieringen av densamma
            ligger på samma ställe, vilket ju inte var fallet under de tidigare
            socialdemokratiska regeringssejourerna.
          </note>
          <note>
            Jag noterar att Ingvar Carlsson inte har bemött frågan om det
            dubbla budskapet, ord och handling i konflikt med varandra. Det
            gäller också regeringsförklaringen och det som har gjorts under
            hösten.
          </note>
          <note>
            Men jag vill gärna så här strax före jul säga: Upp till bevis
            med vad ni menar med ert tal om samarbete!
          </note>
          <note>
            Därefter vill jag anknyta till det som Bengt Westerberg sade
            i inlägget om de 500 000 jobben som behövs. Johan Lönnroth har
            ju bedrivit samtal med
          </note>
          <note>
            Socialdemokraterna. Nu hänvisar han till bedriften att höja CO2-skatten,
            som var en självklarhet. Det var ett förslag som jag väckte i
            maj. Jag lyckades inte övertyga mina dåvarande regeringskolleger
            om detta, men det var likafullt rätt.
          </note>
          <note>
            Men ni vänsterpartister har samtalat med socialdemokraterna så
            att arbetskraften fått en ökad skattebelastning med 35-40 miljarder.
            Om man jämför detta med de 800 miljonerna som fördubblad CO2-
          </note>
          <note>
            skatt för industrin utgör, så måste jag säga att relationen är
            något obalanserad. Det hoppas jag att Johan
          </note>
          <note>
            Lönnroth har klart för sig. Det är egentligen samma kritik som
            Birger Schlaug tidigare har riktat här.
          </note>
          <note>
            Sedan skall jag inte lägga mig i debatten om Gudrun Schyman som
            vår tids Laika. Jag vill i stället rikta en önskan om en god jul
            och ett gott nytt år till samtliga kammarens ledamöter.
          </note>
          <note>
            Dessutom vill jag rikta ett tack till Bengt Westerberg som varit
            en utomordentligt stimulerande medoch motpart. Du har själv väldigt
            ofta i debatten uppehållit dig vid skärningspunkten mellan idé
            och verklighet och att ge svaga människor en röst inom och utom
            landet. Vi har bl.a. tillsammans samtalat med Nelson Mandela,
            som du nämnde i ditt anförande. Du skall få ett hårt paket med
            mjukt innehåll.
          </note>
          <note>
            God jul och gott nytt år!
          </note>
          <note type="speaker">
            Anf. 17 BENGT WESTERBERG (fp):
          </note>
          <note>
            Herr talman! Beskedet från Ingvar Carlsson att regeringen eftersträvar
            en bred samling kring en generös flyktingpolitik tyckte jag kändes
            väldigt positivt.
          </note>
          <note>
            Jag tycker inte att alla de signaler som nått ut från den nye
            invandrarministern efter hans tillträde har varit av den karaktären.
            Men jag hoppas att det beror på bristande rutin från hans sida
            och att det så småningom skall ordna till sig, därför att jag
            tror att det verkligen behövs.
          </note>
          <note>
            Sedan hade jag nog tänkt avstå från polemik i detta sista inlägg.
            Men Ingvar Carlsson sade ett par saker som ändå tarvar en kommentar,
            t.ex. att den avgående borgerliga regeringen som jag har tillhört
            inte har bedrivit någon aktiv konjunkturpolitik samtidigt som
            statsskulden har ökat mycket kraftigt under dessa år.
          </note>
          <note>
            Förklaringen till att statsskulden har ökat och att vi har haft
            ett stort underskott är ju att regeringen har bedrivit en mycket
            aktiv konjunkturpolitik. Att insatserna på det arbetsmarknadspolitiska
            området har ökat dramatiskt från 1989-1990 fram till nu med ungefär
          </note>
          <note>
            60 miljarder som med dagens penningvärde är att jämföra med 40
            miljarder som det var för några år sedan.
          </note>
          <note>
            Ingvar Carlsson påstod också att Nathalieplanen innebar att man
            skulle spara 25 miljarder på kommunerna. Det finns ingen som helst
            sanning i detta. Nathalieplanen innebar inte några förändrade
            statsbidrag över huvud taget. Den innebar att de skulle ligga
            stilla under ett antal år. Det har den socialdemokratiska regeringen
            när den väl blev regering, såvitt jag vet, inte ändrat på även
            om man i opposition antydde att det skulle bli andra bullar.
          </note>
          <note>
            Nåväl, med detta sagt vill också jag sälla mig till dem som önskar
            god jul. Jag vill rikta ett stort tack till alla kolleger här
            i riksdagen och naturligtvis särskilt till mina partiledarkolleger
            för dessa år då vi har både debatterat men också haft många bra
            diskussioner och träffat många goda politiska uppgörelser.
          </note>
          <note>
            Jag vill önska alla en riktigt god jul. Jag ber vice talmannen
            att hälsa detsamma till de andra vice talmännen och den riktiga
            talmannen Birgitta Dahl.
          </note>
          <note>
            Jag vill inte bara önska er ett gott nytt år utan många goda
            nya år.
          </note>
          <note>
            Försök ibland att bortse från denna politiska demagogi. Jag har
            noterat i dag att när man är avgående
          </note>
          <note>
            - utgående - så hör man plötsligt väldigt mycket mer demagogi
            i inläggen än annars. Det finns åtskilligt av detta i det som
            har sagts också i denna debatt. Men bakom demagogin finns det
            en betydande värdegemenskap och möjligheter till bred samverkan
            för att lösa viktiga politiska problem.
          </note>
          <note>
            Tack skall ni ha allihop!
          </note>
          <note>
            (Applåder)
          </note>
          <note type="speaker">
            Anf. 18 JOHAN LÖNNROTH (v):
          </note>
          <note>
            Herr talman! Jag vill börja med att på, som jag tror, alla vänsterpartisters
            vägnar säga att även om vi har djupt olika åsikter gentemot Bengt
            Westerberg så är han en av de politiker som vi har störst respekt
            för.
          </note>
          <note>
            Det är synd att vi blir av med honom som Folkpartiets partiledare.
          </note>
          <note>
            Carl Bildt sade att ni vill spara 73 miljarder. Regeringen och
            vi föreslår samma sak, besparingar på ungefär 50 miljarder och
            skattehöjningar på 55 miljarder. Det ger 105 miljarder. Det betyder
            alltså att
          </note>
          <note>
            Carl Bildts budgetförslag är 32 miljarder kronor svagare, vilket
            leder till ökade underskott och stigande räntor. Är det rätt eller
            fel, Carl Bildt? Förmodligen har jag rätt en gång till.
          </note>
          <note>
            Vad menas egentligen med detta med satellit?
          </note>
          <note>
            Betyder Carl Bildts liknelse att socialdemokraterna är startraketen
            och vi satelliten? Jag tycker i så fall att det är litet elakt
            mot socialdemokratin, för ni vet ju att startraketen ramlar tillbaka
            till marken medan satelliten stiger uppåt.
          </note>
          <note>
            Ni skulle ha en ny start för Sverige, Carl Bildt. Ni hade fel.
          </note>
          <note>
            Vi skulle åka ut ur riksdagen, sade ni före valet.
          </note>
          <note>
            Ni hade fel.
          </note>
          <note>
            Vi skulle inte klara att träffa uppgörelser med socialdemokraterna,
            sade ni sedan. Ni hade fel en gång till.
          </note>
          <note>
            Men nu är det ju snart jul och vi skall vara snälla.
          </note>
          <note>
            Jag har skrivit en liten julvers som kanske är litet elak men
            den skall inte uppfattas som fullt så elak. Den är egentligen
            i grunden ganska snäll. Den låter så här:
          </note>
          <note>
            Valet hade riksdan svängt
          </note>
          <note>
            Calle, Olle, Affe, Bengt tvangs från kungabordet ut enda vägen
            har tatt slut
          </note>
          <note>
            Va ska nu vi hitta på?
          </note>
          <note>
            sa de fyra till varann så vi nittiåtta kan röda gröna röran slå
          </note>
          <note>
            Bengt han ville höja skatt
          </note>
          <note>
            Calle blev då rädd så att han hävde upp ett tjut:
          </note>
          <note>
            Då är samarbetet slut!
          </note>
          <note>
            Affe hade rätta svaret spara mera på försvaret för att minska
            underskotten
          </note>
          <note>
            Calle tyckte de va botten
          </note>
          <note>
            Men så börja Olle skratta:
          </note>
          <note>
            pojkar kan ni inte fatta vi kan söka EU:s stöd där är makten
            inte röd
          </note>
          <note>
            Hördu Carlsson skynda dig du som inte röstat nej hämta jordbruksbidragsgott
            annars är det avtalsbrott
          </note>
          <note>
            Bidragen var hemskans dyra trötta är nu alla fyra vänstermakten
            gör dom lea somna in hos moder Svea
          </note>
          <note>
            Jag vill också påminna kammarens ledamöter om att julens färg
            är röd. Med detta vill jag önska er alla en riktigt röd och god
            jul.
          </note>
          <note>
            (Applåder)
          </note>
          <note type="speaker">
            Anf. 19 BIRGER SCHLAUG (mp):
          </note>
          <note>
            Herr talman! Det har talats mycket om satelliter, men det är
            alltid bra att ha båda fötterna på jorden.
          </note>
          <note>
            Sedan har det talats väldigt mycket om röd-röd sörja - som jag
            tror att Carl Bildt uttryckte det. Men såväl för miljön som för
            fördelningen och långsiktigheten är det nog bättre med en röd-grön
            röra.
          </note>
          <note>
            Till Bengt Westerberg vill jag säga att jag lyssnade till ditt
            första partiledartal i radio. Jag stod och högg ved, vill jag
            minnas. Talet handlade om flyktingar och om bistånd och det var
            ett väldigt modigt tal. Nu när du avslutar med att tala om Bosnien
            gör du det också på ett väldigt bra sätt. Trots några skönhetsfläckar
            i form av visumkrav och synen på krigsvägrare från Bosnien tycker
            jag fortfarande att du har varit en av de modigaste politikerna
            i svensk nutid, kanske den allra modigaste och definitivt den
            modigaste i den gamla regeringen.
          </note>
          <note>
            Ingvar Carlsson svarade inte på så många frågor om sänkt arbetstid,
            skatteväxling och kärnkraftsavveckling. Men han svarade i alla
            fall på detta med marknaden. Han sade då att det bästa sättet
            att komma till rätta med avigsidorna på marknaden är att bli medlem
            i EU. Skall Ingvar Carlsson och hans vänner,
          </note>
          <note>
            Mona Sahlin och andra, stå på första maj och plädera för EU:s
            första frihet, den som heter Frihet för kapital? Frihet för kapital
            innebär att man inte skall ha några spelregler inom den stora
            marknaden. Det är inte heller bra, anser jag.
          </note>
          <note>
            Det finns ganska stora skillnader mellan socialdemokraterna och
            moderaterna. Det är därför som Miljöpartiet under den senaste
            tiden inte har ägnat så mycket kraft åt moderaterna. De är inte
            mycket att göra någonting åt. Däremot finns det goda sidor inom
            socialdemokratin som vi i Miljöpartiet hoppas kunna plocka fram.
          </note>
          <note>
            Det är inte heller så att vi roterar i dagspolitiken.
          </note>
          <note>
            Om man ser på vad vi krävde när vi satt här i riksdagen förra
            gången hade det inte varit så dumt om våra förslag hade genomförts.
            En del av de strukturella felen hade då åtgärdats, t.ex. när det
            gäller socialförsäkringssystemet som vi ville göra någonting åt.
            Vi ville redan då se över ATP-systemet, eftersom vi insåg att
            det inte var hållbart. Vi ville redan då skära i det militära
            försvaret.
          </note>
          <note>
            Det är nog inte vi som har roterat. Ett av våra problem när det
            gäller medierna är att journalister ofta säger: Har ni inget nytt
            att komma med? Ni säger alltid samma sak.
          </note>
          <note>
            Ja, det gör vi, därför att vi tänker igenom noga och vi står
            för det vi har sagt ganska länge. Men det kanske beror på att
            vi har våra rötter i nutiden och inte i gårdagen.
          </note>
          <note>
            Jag vill avsluta med att önska en god jul, men framför allt en
            grön jul. Tyvärr kan gröna jular uppstå lättare med koldioxideffekt
            och sådant, men glöm inte att vi inte klarar välstånd och välfärd
            för våra barn och barnbarn om vi inte tar miljöfrågorna på allvar.
          </note>
          <note>
            Vi kan inte ta några steg tillbaka. Tack skall ni ha.
          </note>
          <note type="speaker">
            Anf. 20 ALF SVENSSON (kds):
          </note>
          <note>
            Herr talman! Det var väl ändå så att det var vid de tillfällena
            då nydemokraterna gjorde gemensam sak med socialdemokraterna som
            nydemokraterna spelade någon roll. Jag är helt klar över att socialdemokraterna
            inte ville leka med nydemokraterna, men nydemokraterna lekte med
            socialdemokraterna. Vare sig socialdemokraterna ville det eller
            inte så var det ju en del som hände.
          </note>
          <note>
            Ingvar Carlsson talade om andra partiers förslag till besparingar.
            Jag sade faktiskt i mitt anförande att det är självklart att besparingar
            måste till. Poängen, som Ingvar Carlsson inte ville ta till sig,
            var ju den att ni tidigare kallade besparingar för högerpolitik
            och för rasering av välfärden. Man använde t.o.m. uttrycket slakta
            välfärden. Och nu tar ni i så att det "skvittrar"
          </note>
          <note>
            om det när det gäller det som ni för tre fyra månader sedan benämnde
            att rasera välfärden.
          </note>
          <note>
            Sedan är det förvånande att era besparingar har en sådan häpnadsväckande
            fördelningsprofil. Jag tycker att det är en gåta att en socialdemokratisk
            regering kan avisera en politik som går ut över barnfamiljer och
            pensionärer, att de skall dra ett så tungt lass.
          </note>
          <note>
            Den demonstration som jag nämnde handlade också om ersättningsnivån
            i arbetslöshetskassan.
          </note>
          <note>
            Herr talman! Jag vill tacka Bengt Westerberg för ett gott kamratskap,
            för ett mycket konstruktivt tänkande och för en vänskap som byggdes
            upp under dessa tre år. Tidigare debatterade vi på distans. Jag
            är glad över att jag har fått lära känna dig. Jag önskar dig och
            din familj en riktigt skön helg och en trygg och trivsam framtid.
          </note>
          <note>
            Herr talman! Sedan vill jag önska regeringen, riksdagsledamöter,
            personal och alla som lyssnar en riktigt god jul. Det har här
            talats om en röd jul - och det är väl tomten som man tänker på
            då - och en grön jul. Men det finns också de som drömmer om en
          </note>
          <note>
            "white christmas".
          </note>
          <note>
            (Applåder)
          </note>
          <note type="speaker">
            Anf. 21 Statsminister INGVAR CARLSSON (s):
          </note>
          <note>
            Herr talman! Jag vill mycket kort replikera på två punkter.
          </note>
          <note>
            Det som Carl Bildt och moderaterna hittills har presterat i fråga
            om utgiftsnedskärningar som motsvarar våra samlade förslag om
            utgiftsnedskärningar, skattehöjningar, avgiftshöjningar och betalning
            av avgiften till EU, räcker inte på långt när. Som jag sade är
            jag på mitt generösa humör i dag, så att vi väntar till januari
            då vi får tillfälle att återkomma i frågan.
          </note>
          <note>
            Men jag kommer inte att glömma den.
          </note>
          <note>
            Till Bengt Westerberg vill jag bara säga att tyvärr är inte den
            stora statsskulden ett bevis på en aktiv konjunkturpolitik. Men
            jag nöjer mig med detta just nu.
          </note>
          <note>
            Det är klart att vi alla är medvetna om att det är en mycket
            svår situation som Sverige befinner sig i. Det har t.o.m. sagts
            att det är litet grand av moment 22.
          </note>
          <note>
            Det gäller att dra ner på utgifterna, så att vi får ned räntan.
            Samtidigt får man inte göra det på ett sådant sätt att efterfrågan
            stryps.
          </note>
          <note>
            Jag är ändå optimistisk om att vi skall klara den svåra uppgiften.
            Vi har en högt utbildad arbetskraft.
          </note>
          <note>
            Sedan fyra fem år tillbaka har vi faktiskt en ganska låg inflation.
            Vi börjar att få ett överskott i bytesbalansen. Investeringarna
            ökar kraftigt med hjälp av det i och för sig låga kronvärdet.
          </note>
          <note>
            Det är mycket som tyder på att vi skall kunna åstadkomma en stabilisering
            av statsskulden t.o.m. ett år tidigare än vad vi talade om i valrörelsen.
            Nu gäller det att kunna gå vidare med denna politik så att räntorna
            sjunker och kronan stärks, så att vi får till stånd en ökning
            av den totala produktionen och så att vi återigen kan få till
            stånd en optimism och framtidstro.
          </note>
          <note>
            Det är ändå är grunden för att vi skall klara Sveriges och innevånarnas
            välfärd och trygghet.
          </note>
          <note>
            Jag vill, herr talman, i detta mitt sista inlägg framför allt
            rikta mig till Bengt Westerberg.
          </note>
          <note>
            Bengt Westerberg har som folkpartiledare varit en mycket skicklig
            motståndare. Han har haft ett starkt engagemang, som har gjort
            intryck långt utanför det egna partiet, i frågor som den generella
            välfärden, kampen mot rasismen, kampen för, som vi också har hört
            i dag, en generös flyktingpolitik och ett starkt engagemang i
            jämställdhetsfrågorna.
          </note>
          <note>
            Han har varit en samarbetsingenjör i viktiga och svåra frågor
            som skattereformen och energipolitiken, för att nämna två exempel.
          </note>
          <note>
            Samtidigt har jag läst och hört honom säga att detta att vara
            partiledare ibland är en mycket ensam uppgift.
          </note>
          <note>
            Jag vet att många blir förvånade när partiledare säger detta.
            Men det är faktiskt så. Förmodligen måste det vara så. Även i
            det mest ömsinta parti fungerar det på det sättet att partiledaren
            är den sista utposten, som i viktiga och svåra lägen måste ta
            ett yttersta ansvar.
          </note>
          <note>
            Det tror jag att varje någorlunda mänsklig politiker känner,
            och Bengt Westerberg är en mänsklig politiker.
          </note>
          <note>
            Det är också ett otacksamt jobb att vara partiledare ibland.
            Det kan till och med vara ganska brutala villkor.
          </note>
          <note>
            Samtidigt, för att få litet balans i detta, måste jag också säga
            att det är en av de mest stimulerande arbetsuppgifter som man
            kan ha. Annars skulle vi inte sitta så länge som vi gör, gissar
            jag. Jag är säker på att
          </note>
          <note>
            Bengt Westerberg har känt den stimulansen och det stödet på många
            sätt. Men det är naturligtvis som för alla partiledare, man möter
            framgång och drabbas av motgång.
          </note>
          <note>
            När nu Bengt Westerberg väljer att träda tillbaka vill jag som
            socialdemokratisk partiordförande rikta ett uppriktigt tack både
            för striden och för samarbetet.
          </note>
          <note>
            För det är så det skall fungera i demokratin.
          </note>
          <note>
            Jag vill också till talmännen, till riksdagsledamöterna och till
            personalen rikta en önskan om en god jul, utan färgbeteckning,
            den klarar var och en av själv, och en förhoppning om ett gott
            nytt år.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            9 § Finansiering av utbyggnaden av Riksdagens revisorers kansli
          </note>
          <note>
            Föredrogs konstitutionsutskottets betänkande
          </note>
          <note>
            1994/95:KU28 Finansiering av utbyggnaden av Riksdagens revisorers
            kansli.
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            11 § Ytterligare medel till Riksdagens revisorer och deras kansli
          </note>
          <note>
            Föredrogs finansutskottets betänkande
          </note>
          <note>
            1994/95:FiU7 Ytterligare medel till Riksdagens revisorer och
            deras kansli.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            11 § Ledigheter
          </note>
          <note>
            Förste vice talmannen meddelade att följande riksdagsledamöter,
            som valts till ledamöter av Europaparlamentet, hade ansökt om
            ledighet för tiden från
          </note>
          <note>
            Sveriges anslutning till unionen till dess de företrädare för
            Sverige i Europaparlamentet som utsetts i det första allmänna
            valet tillträdde sina uppdrag:
          </note>
          <note>
            Maj-Lis Lööw, Maj Britt Theorin, Axel Andersson, Yvonne Sandberg-Fries,
            Reynoldh Furustrand,
          </note>
          <note>
            Jan Andersson, Birgitta Ahlqvist, Karl Erik Olsson,
          </note>
          <note>
            Karin Starrin och Per Gahrton.
          </note>
          <note>
            Kammaren biföll dessa ansökningar.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1994/95:129 Kommunallagsanpassning av kyrkolagen m.m.
          </note>
          <note>
            13 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 20 december
          </note>
          <note>
            1994/95:233 av Beatrice Ask (m) till statsrådet Ylva
          </note>
          <note>
            Johansson om Sverige-finska friskolor
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 10 januari.
          </note>
          <note>
            Ajournering
          </note>
          <note>
            Kammaren beslöt kl. 11.55 på förslag av förste vice talmannen
            att ajournera förhandlingarna till kl.
          </note>
          <note>
            12.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.00.
          </note>
          <note>
            14 § Avslutningsord
          </note>
          <note type="speaker">
            Anf. 22 TALMANNEN:
          </note>
          <note>
            Ärade kammarledamöter! Inom kort ligger arbetet under hösten
            1994 i Sveriges riksdag bakom oss.
          </note>
          <note>
            Hemmet, familjen, vännerna, julförberedelserna och förhoppningsvis
            också några dagars välbehövlig ledighet väntar. Denna stund brukar
            dock traditionsenligt ge även talmannen möjlighet att yttra sig,
            och jag hoppas att det är mig tillåtet att passa på detta sällsynta
            tillfälle att säga några ord innan vi skiljs åt för julen.
          </note>
          <note>
            Om många riksdagssessioner har det säkert sagts att de har varit
            historiska. Sällan har det uttrycket haft större grund än just
            nu.
          </note>
          <note>
            Det var den här hösten som Sverige slutligen tog steget in i
            den europeiska gemenskapen. Efter valet och de förändringar och
            nya utmaningar som detta innebar för många i denna kammare följde
            en ny kampanj och folkomröstning om Sveriges medlemskap i Europeiska
            unionen. För riksdagens del har det efter folkets avgörande gällt
            att väl förvalta detta besked. Vår främsta uppgift är och förblir
            att värna vårt svenska folkstyre, att tillse att demokrati, insyn
            och öppenhet kvarstår som grundpelare i vårt statsskick.
          </note>
          <note>
            Jag vill rikta en särskild uppmaning till de ledamöter av Europaparlamentet
            som kammaren i dag har valt: Lycka till med er ansvarsfulla uppgift
            att representera svenska folket i Europaparlamentet, och glöm
            aldrig att det är från Sveriges folk och den svenska riksdagen
            som ni har fått ert mandat!
          </note>
          <note>
            Riksdagen har under den här hösten också fattat en rad beslut
            som skall säkerställa och stärka det svenska folkstyret inför
            medlemskapet i Europeiska unionen.
          </note>
          <note>
            Framför oss ligger nu att klokt tillämpa dessa beslut, att förutsättningslöst
            pröva hur de fungerar i praktiken och att visa öppenhet för nödvändiga
            förändringar.
          </note>
          <note>
            I uppgiften att värna vårt svenska folkstyre ligger även att
            föra en aktiv debatt med öppna ögon för hur våra egna arbetsformer
            svarar mot kraven på en effektivt fungerande riksdag. Framför
            oss ligger arbetet med en helt ny budgetprocess, men jag ser också
            som en angelägen uppgift att fortsätta att ompröva och utveckla
            riksdagens debattformer. Jag ber att få återkomma till detta på
            nyåret. Men jag vill redan nu understryka hur viktigt det är att
            utveckla riksdagen som centrum för den politiska debatten i Sverige.
          </note>
          <note>
            Debatten är demokratins livsluft. Det är viktigt att vi här i
            kammaren organiserar debatter och meningsutbyten på ett sätt som
            väcker allmänhetens och mediernas intresse.
          </note>
          <note>
            Samtidigt som jag framhåller debattens betydelse vill jag peka
            på en annan sida i den demokratiska parlamentarismen, nämligen
            förmågan till samarbete och kompromiss. Detta ställer krav på
            oss alla, inte minst i dessa tider med svåra ekonomiska problem
            för landet.
          </note>
          <note>
            Den riksdag som samlades den 3 oktober var unik och blir historisk.
            Aldrig tidigare hade så många kvinnor tagit plats i Sveriges riksdag.
            Att världens mest jämställda parlament finns i just Sveriges huvudstad
            har genom massmediernas rapportering blivit bekant vida över världen.
          </note>
          <note>
            Den nya riksdagen samlade också ovanligt många nya och unga ledamöter.
            Aldrig tidigare har riksdagen haft så många föräldrar - mammor
            och pappor - med aktivt föräldraansvar bland sina ledamöter. Många
            av er som är nya i riksdagen har vi redan sett i arbete här i
            kammaren, och jag vill rikta en särskild hälsning till er och
            tacka er för den entusiasm och det engagemang som ni redan har
            visat. Jag vill också tacka alla dem som har ställt erfarenhet,
            kunskap och visdom till förfogande för att skola in de nya i deras
            ansvarsfulla uppdrag.
          </note>
          <note>
            Riksdagens nya sammansättning är självfallet en stor tillgång,
            men den ställer också nya krav. När jag tillträdde som talman
            förklarade jag att det var min avsikt att driva frågor som kan
            underlätta för riksdagens ledamöter att förena ledamotsuppdraget
            med uppgiften som förälder och familjemedlem. Efter denna höst
            kan vi konstatera att vi tack vare ett gott samarbete med gruppledarna
            och partiföreträdarna i riksdagens barnprojekt och med kammarkansliet
            och förvaltningskontoret redan har kommit en god bit på vägen.
            Det gäller rent praktiska omsorgsfrågor men också riksdagsarbetets
            uppläggning. Därför kan jag till min glädje i dag, innan vi åtskiljs
            för julen, i brev till kammarens ledamöter informera mer konkret
            om hur vi avser att försöka tillgodose dessa krav.
          </note>
          <note>
            Jag vill framföra mitt varma tack för det samarbete som har lett
            så här långt. Det är min förvissning att den kunskap och de erfarenheter
            som nu kommer riksdagen till del genom att fler och bredare grupper
            i samhället ges faktisk möjlighet att delta i riksdagsarbetet
            leder till en positiv utveckling av det politiska uppdraget och
            det svenska folkstyret.
          </note>
          <note>
            Ärade kammarledamöter! Hösten 1994 blev för många svenskar också
            en tung och svår höst, präglad av sorg, även för oss som arbetar
            i riksdagen som ledamöter och personal. Förlisningen av m/s Estonia
            är den största mänskliga katastrof som drabbat Sverige i modern
            tid. Vårt svenska samhälle har ställts på svåra prov. Katastrofens
            omfattning, det stora antalet offer och berörda anhöriga är utan
            jämförelse. Som politiker och beslutsfattare har vi i denna situation
            självfallet ett ansvar i dag och inför framtiden. Men vi får aldrig
            glömma att för varje enskild människa är det, oavsett sammanhanget,
            den egna, personliga sorgen som är det största. Det är som medmänniskor
            som vi här kan göra vår största insats.
          </note>
          <note>
            Ledamöter av Sveriges riksdag! Jag vill avsluta med att rikta
            ett alldeles särskilt varmt tack till Bengt
          </note>
          <note>
            Westerberg, ledamot av Sveriges riksdag sedan drygt tio år, som
            i och med detta sammanträde lämnar oss.
          </note>
          <note>
            Bengt Westerberg tog plats i denna kammare första gången den
            3 oktober 1984. Han hade året dessförinnan valts till ordförande
            för Folkpartiet och hade redan vid sitt inträde i denna församling
            ett bagage av stor politisk erfarenhet, inte minst från kanslihuset.
            Att Bengt Westerbergs meritlista både är lång och spänner över
            ett brett fält är så väl känt att ytterligare förtydliganden egentligen
            är obehövliga. Bengt
          </note>
          <note>
            Westerberg åtnjuter också ett osedvanligt gott anseende i svensk
            politik.
          </note>
          <note>
            Jag vill dock gärna citera några rader ur det tal som Bengt Westerberg
            höll när han första gången steg upp i talarstolen i Sveriges riksdag.
            Det var i den allmänpolitiska debatten tre veckor efter öppnandet
          </note>
          <note>
            1984. Meddebattörer var Olof Palme, Ulf Adelsohn,
          </note>
          <note>
            Thorbjörn Fälldin och Lars Werner. Bengt Westerberg sade då:
            "Det behövs en ny realism och en ny uppriktighet och ärlighet
            i svensk politik. Vi vill bidra till att skapa detta." Senare
            fortsatte han: "Människor kan gilla eller ogilla det som vi i
            Folkpartiet står för, men de skall kunna lita på att vi står vid
            vårt ord också efter valdagen och att de av oss får höra hela
            sanningen så långt vi förmår uttrycka den."
          </note>
          <note>
            Jag vill på riksdagen vägnar varmt tacka Bengt
          </note>
          <note>
            Westerberg för hans insatser här i riksdagen, som statsråd, som
            vice statsminister, som riksdagsledamot och som partiledare, för
            att han utifrån sin centrala roll under många år i svensk politik
            omsatt dessa sina ideal och sin strävan mot öppenhet och samförstånd
            till politisk verklighet. Nu önskar vi honom all framgång inför
            fortsatta uppgifter.
          </note>
          <note>
            Till slut vill jag tacka riksdagens ledamöter varmt och hjärtligt
            för en höst som krävt alldeles särskilt mycket av er kompetens
            och erfarenhet, likaväl som av nyfikenhet inför nya uppdrag och
            utmaningar. Ett alldeles särskilt tack riktar jag till gruppledarna
            för gott samarbete och till kvittningsmännen för deras ovärderliga
            och inte alltid efter förtjänst uppskattade insatser.
          </note>
          <note>
            Jag vill tacka riksdagens personal och förvaltningsdirektören
            varmt och uppriktigt för de insatser som ni har utfört denna osedvanligt
            arbetstyngda höst med så många nya ledamöter och så mycket av
            omflyttningar och bestyr. Sist, men inte minst, vill jag tacka
            kammarpersonalen, med kammarsekreteraren i spetsen, och vice talmännen
            för goda arbetsinsatser och gott samarbete.
          </note>
          <note>
            Ärade ledamöter! Vi vet att på andra sidan nyåret väntar nya
            och ansvarsfulla arbetsuppgifter, inte minst med den budget som
            skall gälla i 18 månader. Jag önskar er alla en skön och vederkvickande
            ledighet och en riktigt god jul och ett gott nytt år.
          </note>
          <note>
            Höstens arbete är härmed avslutat.
          </note>
          <note>
            15 § Kammaren åtskildes kl. 12.12.
          </note>
          <note>
            Förhandlingarna leddes av talmannen från sammanträdets början
            t.o.m. 9 § anf. 1
          </note>
          <note>
            (delvis)
          </note>
          <note>
            av förste vice talmannen därefter t.o.m. ajourneringen kl. 11.55
            och av talmannen därefter till sammanträdets slut
          </note>
        </div>
      </body>
    </text>
  </TEI>
</teiCorpus>
