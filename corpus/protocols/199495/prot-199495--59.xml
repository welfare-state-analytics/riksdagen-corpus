<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--59</head>
          <docDate when="1995-02-10">1995-02-10</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _______________________________________________________________________
          </note>
          <note>
            1 § Meddelande om plan för kammarens sammanträden
          </note>
          <note>
            Andre vice talmannen meddelade att en ny plan för kammarens sammanträden
            skulle utdelas under dagen.
          </note>
          <note>
            2 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1994/95:143 till socialutskottet
          </note>
          <note>
            3 § Allmänpolitisk debatt
          </note>
          <note>
            (forts. från prot. 58)
          </note>
          <note>
            Sysselsättningspolitiken m.m.
          </note>
          <note type="speaker">
            Anf. 1 PER UNCKEL (m)
          </note>
          <note>
            Fru talman! Socialdemokraterna saknar en politik för riktiga
            jobb. Det är dess värre den ofrånkomliga slutsatsen av regeringens
            politik sedan valet i höstas.
          </note>
          <note>
            Intrycket förstärks kraftigt av den diskussion om arbetsmarknadspolitiken
            som regeringens budgetproposition i januari utlöste.
          </note>
          <note>
            Socialdemokraterna hävdar nu att de lägger om arbetsmarknadspolitiken
            från passiva åtgärder till aktiva sådana. Förslag om ett riktat
            anställningsstöd på 7 miljarder kronor under ett år har varit
            en huvudingrediens i den politik som bär arbetsmarknadsminister
            Anders Sundströms signum.
          </note>
          <note>
            En annan grundbult har utgjorts av ett starkt subventionerat
            stöd till naturvetarutbildning för äldre vid universiteten. För
            en kostnad över två år på mer än 3
          </note>
          <note>
            miljarder kronor skall 9 000 studerande få en avlönad utbildning
            av samma slag som andra studenter tvingas skuldsätta sig för att
            få.
          </note>
          <note>
            Om och när denna välsignelsebringande socialdemokratiska politik
            genomförs kommer arbetslösheten likväl bara att ha sjunkit med
            några få procentenheter.
          </note>
          <note>
            Enligt regeringens bedömningar leder den egna politiken till
            en arbetslöshet 1998 på nästan 10 %.
          </note>
          <note>
            Man får vara rätt generös med ordens innebörd om man, som Anders
            Sundström gör, hävdar att detta är att ta Sverige ur massarbetslösheten.
          </note>
          <note>
            Fru talman! Regeringens politik kan diskuteras utifrån två olika
            perspektiv:
          </note>
          <note>
            Det första handlar om själva arbetsmarknadspolitiken. Vad är
            nytt i det som regeringen vill göra?
          </note>
          <note>
            Och hur fungerar detta?
          </note>
          <note>
            Det andra, och ännu viktigare, gäller tillväxten av långsiktigt
            hållbara arbeten. Kommer en sådan tillväxt till stånd? Och vad
            skall hända med de
          </note>
          <note>
            10 % som regeringen menar alltjämt skall vara arbetslösa 1998?
          </note>
          <note>
            Låt mig börja med arbetsmarknadspolitiken.
          </note>
          <note>
            I fråga om den allmänna inriktningen på de arbetsmarknadspolitiska
            åtgärderna är regeringens tal om stora nyheter illa underbyggt.
            Arbetslösa skall i framtiden engageras i utbildning eller beredskapsarbeten.
            A-kassa och KAS skall komplettera mer aktiva insatser. Det är
            inget nytt i det. Arsenalen av insatser omfattar det som står
            varje regering till buds.
          </note>
          <note>
            Det nya är just det riktade anställningsstödet och den betalda
            naturvetarutbildningen. Senare skall Allan
          </note>
          <note>
            Larssonska idén om s.k. arbetsföretag uppenbarligen tillkomma.
            Samtliga dessa åtgärder har väckt mycken, och berättigad, kritik.
          </note>
          <note>
            Mot det riktade anställningsstödet har det anförts att det inte
            finns särskilt många arbetsgivare som nyanställer medarbetare
            bara för en lönesubvention under ett enstaka år. Ett anställningsåtagande
            är större och mera långsiktigt än så. Däremot finns det säkert
            företag som med glädje tar emot en lönesubvention för anställningar
            som de i alla fall hade tänkt göra.
          </note>
          <note>
            Fru talman! Vad är det för vits med ett sådant stöd?
          </note>
          <note>
            Ett kuriöst inslag i debatten om anställningsstödet är att regeringen
            argumenterar för att lägre kostnader för företagen leder till
            en större anställningsbenägenhet. Om regeringen nu äntligen har
            kommit till en sådan principiell insikt frågar man sig varför
            samma regering i så fall så sent som i höstas höjde skatterna
            för företagen med 35 miljarder kronor. Av dessa 35
          </note>
          <note>
            miljarder kronor i permanenta skattehöjningar vill regeringen
            ursprungligen betala tillbaka 7 miljarder kronor under ett enstaka
            år. Hela denna operation skulle enligt regeringens budgetproposition
            skapa
          </note>
          <note>
            110 000 nya jobb. Är det då så konstigt att allt fler undrar
            hur regeringen egentligen tänker?
          </note>
          <note>
            Samtliga riksdagspartier har emellertid avvisat anställningsstödet
            i den form som regeringen ursprungligen tänkt sig. Det har också
            en bedövande enig kritikerkår utanför riksdagen gjort. Men skam
            den som ger sig! I söndags natt slängde så Miljöpartiet ut den
            så hett efterlängtade frälsarkransen. Ett nedbantat anställningsstöd
            skall nu ta sig genom riksdagen, trots en fortsatt kritisk sönderskjutning
            av regeringens s.k. kalkyler för detta stöd.
          </note>
          <note>
            Fru talman! En schweizerost ter sig som en solid klump i jämförelse
            med anställningsstödet efter kritikernas beskjutning!
          </note>
          <note>
            Få av dessa kritiker lär vara ense med Socialdemokraterna och
            Miljöpartiet om att detta nya anställningsstöd i någon mening
            skulle vara bättre än det som Socialdemokraterna nu övergett.
            De mindre företagen anser att det över huvud taget inte kommer
            att ge någon effekt. AMS tror att det blir några tusen nyanställningar
            - att jämföra med de ursprungliga
          </note>
          <note>
            110 000 nya jobb som regeringen använde som utgångspunkt för
            bedömningarna i budgetpropositionen.
          </note>
          <note>
            Vad Socialdemokraterna och Miljöpartiet nu gör är att de sätter
            i sjön ett arbetsmarknadsstöd i mångmiljardklassen utan påvisbara
            effekter. Med en effekt på 5 000 nya jobb - den högsta uppskattning
            som redovisats för arbetsmarknadsutskottet - blir det en kostnad
            på 1 miljon kronor per jobb under innevarande år.
          </note>
          <note>
            Vad regeringen nu tänker åstadkomma med hjälp av Miljöpartiet
            är bokstavligen ett penningslöseri gränsande till vanvett!
          </note>
          <note>
            Möjligen bör det också påminnas om att de miljarder som Anders
            Sundström skall fördela över huvud taget inte finns i regeringens
            budget. Pengarna skall på något sätt uppstå av sig själva. Arbetsmarknadsministern
            har en del att förklara.
          </note>
          <note>
            Lika stark verkar nu också kritiken vara mot hugskottet om naturvetenskaplig
            universitetsutbildning för några få med en månadslön om 12 000
            kr. Den årliga kostnaden för detta hugskott är högre än hela kostnaden
            för Umeå universitet.
          </note>
          <note>
            Den föreslagna utbildningen är, säger alla, av ovisst värde och
            skulle skapa skriande orättvisor mellan olika studerandekategorier.
            Förslaget blir knappast mer acceptabelt av att det förenas med
            en nedskärning av högre utbildning och forskning som saknar motsvarighet
            i modern tid. Nedskärningen undergräver direkt möjligheterna att
            på längre sikt, då kunskaper blir det allra mest avgörande konkurrensmedlet,
            tillskapa nya och stabila arbetstillfällen.
          </note>
          <note>
            Vad det blir av Allan Larssons arbetsföretag vet ingen ännu.
            Den utredning som tog hand om förslaget malde ner det till nästan
            ingenting. Det återstår att se vad regeringen vill göra.
          </note>
          <note>
            Lika kritisk som det finns anledning att vara när det gäller
            arbetsmarknadspolitiken finns det skäl att vara när det gäller
            den större frågan om hur jobb egentligen skall komma till.
          </note>
          <note>
            I flera studier de senaste åren, senast den svenskamerikanska
            analys av svensk ekonomi som Studieförbundet Näringsliv och samhälle
            tagit initiativ till, understryks de strukturella brister som
            ligger bakom den höga arbetslösheten:
          </note>
          <note>
            Sverige har för få företag som växer.
          </note>
          <note>
            De privata tjänsteföretagen har för liten omfattning, trots att
            just denna sektor har en potential att anställa flera.
          </note>
          <note>
            Skatterna på företagandet är för höga.
          </note>
          <note>
            Lönebildningen stampar ut jobb från arbetsmarknaden, vilka inte
            minst ungdomar behöver.
          </note>
          <note>
            Arbetsmarknaden är för stel, bl.a. till följd av en rigid arbetsrätt.
          </note>
          <note>
            Social- och arbetslöshetsförsäkringar ger inte tillräckliga incitament
            till arbete.
          </note>
          <note>
            Utbildningen och arbetsmarknaden stödjer inte varandra växelvis.
          </note>
          <note>
            Sammantaget ger dessa iakttagelser bilden av en arbetsmarknad
            som inte kommer att kunna hänga med när kraven på rörlighet ökar,
            inte minst till följd av den breda introduktionen av informationsteknologin.På
            flera av dessa mera långsiktiga områden är regeringens politik
            i dag inte bara otydlig och förvirrad utan direkt kontraproduktiv.
            Sedan valet i höstas har skatterna på företagande höjts, rigiditeten
            på arbetsmarknaden förstärkts och de långsiktiga utbildningsinsatserna
            försvagats.
          </note>
          <note>
            Den avveckling av karensdagen i sjukvårdsförsäkringen som regeringen
            föreslår i budgetpropositionen ger felaktiga signaler i fråga
            om angelägenheten av att arbeta.
          </note>
          <note>
            Nedrustningen av forskningen underminerar vårt lands långsiktiga
            konkurrenskraft.
          </note>
          <note>
            Den nyaktualiserade kärnkraftsavvecklingen lägger ytterligare
            sten på börda.
          </note>
          <note>
            Görs ingenting åt dessa grundläggande strukturfel på arbetsmarknaden
            kommer den höga arbetslösheten att bestå. Att döma av vad arbetsmarknadsministern
            sagt och gjort i dessa hänseenden finns det knappast skäl för
            någon optimism.
          </note>
          <note>
            Vad som nu behövs är ett långsiktigt program för flera jobb uppbyggt
            efter följande riktlinjer:
          </note>
          <note>
            Företagen måste kunna växa och flera företag etableras, bl.a.
            genom att avdragsrätt för riskkapital införs.
          </note>
          <note>
            Skattesystemet måste ge goda förutsättningar för arbete och företagande
            genom att skatterna sänks.
          </note>
          <note>
            Lönebildningen måste främja rekrytering av ny arbetskraft men
            också karriär och arbetsbyten.
          </note>
          <note>
            Arbetsmarknaden måste bli en verklig marknad.
          </note>
          <note>
            Dagens arbetsmarknadslagstiftning måste reformeras och generella
            möjligheter öppnas för enskilda anställningsavtal mellan företag
            och medarbetare.
          </note>
          <note>
            Socialförsäkringarna måste ändras så att de främjar arbete men
            också för att medge ett nödvändigt skydd när rörligheten på arbetsmarknaden
            tilltar.
          </note>
          <note>
            Arbetslöshetsförsäkringen skall vara allmän.
          </note>
          <note>
            Utbildningen måste vara av hög kvalitet. Den bör kunna fortgå
            under hela yrkeslivet, bl.a. med hjälp av personliga utbildningskonton.
          </note>
          <note>
            Slutligen måste arbetsmarknadspolitikens effektivitet höjas,
            bl.a. genom sådana ersättningsregler att ett aktivt arbetssökande
            främjas.
          </note>
          <note>
            Fru talman! En politik utifrån detta sjupunktsprogram ger nya,
            riktiga och varaktiga jobb för Sverige.
          </note>
          <note type="speaker">
            Anf. 2 ELVING ANDERSSON (c)
          </note>
          <note>
            Fru talman! Arbetslöshet är ett gissel, både för dem som är drabbade
            och för samhället i stort och samhällsekonomin. Det politiska
            arbetet måste därför konsekvent inriktas på att skapa full sysselsättning.
          </note>
          <note>
            Men grunden för full sysselsättningen läggs fast inom andra politikområden
            än arbetsmarknadspolitikens. Det handlar om den ekonomiska politiken,
            näringspolitiken, regionalpolitiken, miljöpolitiken, utbildningspolitiken
            och skattepolitiken osv. Vi måste inom dessa områden skapa förutsättningar
            för en hållbar ekonomisk utveckling som leder till välstånd och
            arbete i hela vårt land.
          </note>
          <note>
            Skatteväxling med permanent sänkta arbetsgivaravgifter, framför
            allt för de mindre företagen, som finansieras med avgifter på
            miljöskadliga utsläpp och förbrukning av ändliga naturresurser
            är en åtgärd som snabbt ger nya jobb och samtidigt för in miljöutvecklingen
            i rätta banor.
          </note>
          <note>
            Vidare måste arbetsrätten anpassas till småföretagens förutsättningar.
            Bättre villkor för provanställningar och en allmän arbetslöshetsförsäkring
            som undviker ständig rundgång är andra åtgärder som måste till.
            Inom den s.k. gröna sektorn kan många nya jobb tillskapas.
          </note>
          <note>
            Fru talman! I budgetpropositionen blåser regeringen upp siffrorna
            vid beräkningen av hur många som skall komma att omfattas av de
            arbetsmarknadspolitiska åtgärderna på ett orealistiskt sätt. Min
            bedömning är att regeringen överskattar effekterna av sina förslag
            med i storleksordningen 200 000 personer.
          </note>
          <note>
            Det är viktigt att unga människor ges goda möjligheter att komma
            in på arbetsmarknaden. Ungdomspraktiken som infördes 1992 har
            räddat en hel ungdomsgeneration från passivitet och bidragsanpassning.
            Detta väl fungerande system vill nu regeringen byta ut mot en
            ungdomsintroduktion. Men denna har dess värre en utformning som
            innebär att väldigt få ungdomar kommer in på arbetsmarknaden via
            denna åtgärd.
          </note>
          <note>
            För närvarande omfattar ungdomsintroduktionen inte mer än ungefär
            1 500 ungdomar, medan mer än
          </note>
          <note>
            50 000 är engagerade i ungdomspraktik. Hur skall dessa 50 000
            kunna växlas över till ungdomsintroduktion fram till det instundande
            halvårsskiftet? Låt oss i stället behålla det nuvarande systemet
            som vi vet fungerar bra i stället för att göra ett experiment
            med ett nytt system som har stora utsikter att misslyckas.
          </note>
          <note>
            En annan grupp som måste ägnas särskild uppmärksamhet är de långtidsarbetslösa.
            Här vill vi i
          </note>
          <note>
            Centern skapa ett nytt system som kallas personligt rekryteringsstöd.
            Stödet som skall knytas direkt till personen i fråga skall denne
            alltså kunna ta med sig till sin blivande arbetsgivare. Rekryteringsstödet
            skall utgå under sex månader så snart han eller hon har erhållit
            anställning med avtalsenliga villkor.
          </note>
          <note>
            Fru talman! En väldigt stor del av den politiska debatten i dag
            handlar om att fördela skuldbördan för den rådande ekonomiska
            och sysselsättningsmässiga krisen. Jag tycker att det är viktigare
            att se framåt och diskutera hur vi skall lösa situationen. Men
            jag vill ändå ägna bara ett par meningar åt att klarlägga historien.
          </note>
          <note>
            Sommaren och hösten 1991, i slutet av den förra socialdemokratiska
            regeringsperioden, ökade arbetslösheten med 8 000 personer per
            månad och sysselsättningen minskade med 13 000 personer per månad.
          </note>
          <note>
            Sensommaren 1994, i slutet av fyrklöverregeringens regeringsperiod,
            minskade antalet arbetslösa med
          </note>
          <note>
            6 000 per månad och antalet sysselsatta ökade med
          </note>
          <note>
            13 000 per månad.
          </note>
          <note>
            Den regering som tillträdde hösten 1991 fick ta över en ekonomi
            och arbetsmarknad i stark tillbakagång och en bank- och finanssektor
            med allvarliga problem på väg mot en akut kris.
          </note>
          <note>
            Den regering som däremot tillträdde hösten 1994
          </note>
          <note>
            fick ta över en situation, där 80-talets alla följdproblem ännu
            inte var lösta, men där ändå företagen börjat investera och nyanställa.
            Ekonomin hade åter börjat växa.
          </note>
          <note>
            I den gångna valrörelsen var arbetslöshetssituationen med rätta
            en mycket stor fråga. Socialdemokraterna hävdade att den dåvarande
            regeringen hade gett upp kampen för jobben. I stället utmålade
            man sig själva som garant för att människor skulle komma i arbete.
          </note>
          <note>
            Men valrörelsens retorik har nu devalverats. Regeringen kalkylerar
            med att arbetslösheten kommer att ligga kvar kring tioprocentsnivån
            i slutet av mandatperioden. Borta är talet om en snabb halvering
            av arbetslösheten.
          </note>
          <note>
            När fyrklöverregeringen föreslog sänkt ersättning i a-kassan
            bussade Socialdemokraterna stora massor av folk till Stockholm.
            De eldades med tal om den förfärliga regeringen. Men sedan slog
            ni socialdemokrater tyst till reträtt och gav upp löftet om höjd
            ersättningsnivå. Nu föreslås dessutom en sänkning i sjukersättningsnivåerna.
          </note>
          <note>
            På hemmaplan i Norrbotten har Anders Sundström lovat återflöde
            av vattenkraftsvinsterna till de producerande regionerna. Det
            har dess värre aldrig det socialdemokratiska partiet ställt upp
            på här i riksdagen. Även på detta område slog Anders Sundström
            tyst till reträtt före valet.
          </note>
          <note>
            Före valet sades att alla ungdomar skulle garanteras jobb inom
            100 dagar. Fyra månader och tre dagar efter regeringstillträdet
            har detta löfte förvandlats till en målsättning utan konkret innehåll.
            Ungdomar under 20 år skall dessutom sparkas ut ur a-kassan.
          </note>
          <note>
            Valrörelsens vackra tal om satsning på småföretagen för nya jobb
            har förvandlats till en kontraproduktiv återställarpolitik.
          </note>
          <note>
            Under valrörelsen åkte Anders Sundström land och rike runt. Retoriken
            flödade och beskrev allt ont som den förra regeringen hade gjort.
            Arbetslösheten berodde främst på den dåvarande arbetsmarknadsministerns
            genuina illvilja.
          </note>
          <note>
            Retoriken fick effekt. Särskilt i skogslänen fick socialdemokratin
            ett starkt stöd i valet. Dessa väljare har verkligen fått betalt,
            men kanske på ett annat sätt än de hade väntat sig:
          </note>
          <note>
            Flyttlassen skall börja rulla.
          </note>
          <note>
            Resurserna till regional utveckling skärs ned.
          </note>
          <note>
            Viktiga infrastrukturprojekt som Botniabanan och
          </note>
          <note>
            Atlantbanan får stryka på foten i EU-sammanhang för Öresundsbron.
          </note>
          <note>
            EU-stödet till regional utveckling och miljöstödet till jordbruket
            tas inte hem.
          </note>
          <note>
            Studenternas reserabattkort dras in så att den geografiska närheten
            till högre utbildning blir än mer avgörande.
          </note>
          <note>
            När jag tänker på Socialdemokraternas sysselsättningspolitik
            sådan den beskrevs före valet och sådan som den sedan har visat
            sig i praktisk politik kommer jag osökt att tänka på sagan om
            kejsarens nya kläder.
          </note>
          <note>
            Det är nu dags att någon utropar: Se, han har ju inga kläder
            på sig! Och alla skall då se att arbetsmarknadsministern och regeringen
            står helt nakna, dvs. helt utan förslag och idéer om hur massarbetslösheten
            skall bekämpas.
          </note>
          <note>
            Avslutningsvis, fru talman, några ord om flaggskeppet i regeringens
            kamp mot arbetslösheten, nyanställningsstödet. Efter uppgörelsen
            med Miljöpartiet skall detta stöd nu kosta 5 miljarder kronor.
            Enligt
          </note>
          <note>
            AMS, som torde vara den som bäst kan bedöma effekten av olika
            arbetsmarknadspolitiska åtgärder, kommer stödet eventuellt att
            ge 5 000 nya jobb.
          </note>
          <note>
            Priset blir 1 miljon per arbetstillfälle, och detta blir de i
            särklass dyraste jobb som någonsin har tillskapats inom arbetsmarknadspolitiken.
            De allra flesta jobb som berörs av stödet skulle tillkomma ändå,
            och bidrag skall t.o.m. utgå i efterhand till människor som redan
            har fått jobb under januari och februari i år.
          </note>
          <note>
            Den här kostnaden på 1 miljon per arbetstillfälle kan t.ex. jämföras
            med effekten av de extra 800 miljoner kronor som länsstyrelserna
            fick under föregående år för småföretags- och landsbygdsutveckling.
          </note>
          <note>
            Genom det programmet skapades många nya jobb, och notan landade
            i detta fall på mellan 60 000 och
          </note>
          <note>
            70 000 kr per styck.
          </note>
          <note>
            Med all rätt gjorde samtliga oppositionspartier i riksdagen tummen
            ner för förslaget när det presenterades. Miljöpartiet frestades
            dock så mycket av att äntligen få vara med och sola sig i regeringsglansen
            att man övergav sin kritiska inställning till förslaget och numera
            tycker att det är bra. Förändringarna som åstadkoms var mycket
            marginella, och förslaget är fortfarande lika dåligt.
          </note>
          <note>
            Miljöpartiet sålde ut sina ambitioner om skatteväxling och gröna
            jobb. Som tack för att man räddade
          </note>
          <note>
            Anders Sundströms politiska liv fick man ett allergisaneringspaket
            på 2 miljarder, vilket jag dess värre inte tror kommer att ge
            särskilt mycket effekter.
          </note>
          <note>
            Det här anställningsstödet, fru talman, har getts litet olika
            namn. Först döptes det till NYS, och det tycker jag var en bra
            förkortning, eftersom förslaget till stora delar är nys. Sedan
            döpte regeringen om det till RAS, och Miljöpartiet tolkar tydligen
            förkortningen RAS som Rädda Anders Sundström.
          </note>
          <note type="speaker">
            Anf. 3 ANNE WIBBLE (fp)
          </note>
          <note>
            Fru talman! Dagens debatt har rubriken Sysselsättningspolitiken.
            Jag tycker att det är en missvisande och felaktig rubrik, eftersom
            det som behövs är arbete, arbete som man kan försörja sig på.
          </note>
          <note>
            Att knäcka arbetslösheten är den övergripande utmaningen för
            oss i Folkpartiet. Att få fler personer i arbete i privata företag,
            till en lön som de kan försörja sig på, det är faktiskt nyckeln
            till de flesta problemen i Sverige. Vi kommer inte att klara statsskulden
            eller budgetunderskottet utan många fler i arbete, vi klarar inte
            välfärden utan den ekonomiska bas som fler i arbete ger, och vi
            klarar inte att lösa upp människors vanmakt, den känsla av utanförskap
            som allt fler får, utan många fler i arbete.
          </note>
          <note>
            De senaste veckorna har det kommit flera bidrag till en diskussion
            om hur detta skall gå till. I onsdags presenterades 1995 års långtidsutredning,
            och några veckor dessförinnan kom en skrift från SNS med rubriken
            Välfärdsstat i omvandling. I båda de här studierna diskuteras
            särskilt läget på arbetsmarknaden.
          </note>
          <note>
            Det är en formidabel uppgift att knäcka arbetslösheten. För knappt
            ett år sedan lurade ni socialdemokrater säkert ganska många människor
            att tro att det skulle räcka med att byta regering. Ni lovade
            att den öppna arbetslösheten skulle ner till under 5 % redan
          </note>
          <note>
            1995 - det är nu det! Detta visar sig nu vara en bluff.
          </note>
          <note>
            Om man skall tro Långtidsutredningen når vi inte ner till 5 %
            förrän år 2010, detta berömda år.
          </note>
          <note>
            Ännu år 1998 kommer enligt budgetpropositionen nästan var tionde
            människa att gå utan jobb, att vara öppet arbetslösa eller föremål
            för arbetsmarknadspolitiska åtgärder. Enligt Långtidsutredningen
            sjunker sedan arbetslösheten mycket långsamt till ungefär
          </note>
          <note>
            7,5 % totalt, dvs. med bara 2 procentenheter på tio år.
          </note>
          <note>
            Detta kallas i Långtidsutredningen "den goda utvecklingen" -
            det finns också ett värre scenario, där arbetslösheten ligger
            kvar på över 11 % hela tiden. Ett sådant samhälle riskerar att
            bli kallt och intolerant, ett samhälle där människor ställs mot
            människor, och många många saknar känslan av samhällsgemenskap.
          </note>
          <note>
            Jag är, fru talman, helt övertygad om att varken arbetsmarknadsministern
            eller någon annan vill ha ett samhälle med permanent massarbetslöshet,
            men den viktiga frågan är faktiskt om regeringen är beredd att
            göra omprövningar och att slakta ett antal heliga kor för att
            undvika detta. Det räcker nämligen inte med att hoppas, och det
            räcker definitivt inte med att köra vidare i samma hjulspår, med
            högre skatter på jobben, mer AMS-insatser, ett nytt hastigt insatt
            bidrag för byggande eller ens arbetsmarknadsministerns omhuldade
            RAS.
          </note>
          <note>
            Det är inte ens så att det är arbetsmarknadspolitiken i traditionell
            mening som är nyckeln till hur vi får fler människor i arbete.
            I SNS-rapporten påstås det helt frankt att åtgärdsprogram för
            kanske 5 % av arbetskraften tränger undan riktiga jobb och minskar
            möjligheterna att få fler i vanliga arbeten. I Långtidsutredningen
            sticker man inte ut hakan fullt så mycket, men man säger ändå:
            "Utredningen bedömer arbetsmarknadspolitikens effekter som tämligen
            osäkra."
          </note>
          <note>
            Detta är mycket hårda ord om den svenska ekonomiska politikens
            flaggskepp, den aktiva arbetsmarknadspolitiken. Effekterna är
            "tämligen osäkra".
          </note>
          <note>
            För säkerhets skull skall jag omedelbart säga att jag inte anser
            att alla AMS-insatser är improduktiva, och jag vill gärna lägga
            till att jag inte heller anser att jobb inom den offentliga sektorn
            är tärande, men att satsa på mer av detta är i dag ingen lösning.
            Det som behövs är fler arbeten i privata företag, som leder till
            produktion av varor och tjänster som säljs på en marknad.
          </note>
          <note>
            Nyckeln till fler jobb är alltså expansion i näringslivet. Det
            är det vi borde diskutera. För att än en gång citera Långtidsutredningen:
            "Detta ställer frågan om tillväxten på sin spets: vilka förutsättningar
            ska möjliggöra denna expansion i näringslivet?"
          </note>
          <note>
            Vi har i Folkpartiet i ett ganska stort antal motioner beskrivit
            vad vi anser vara viktigast. Jag vill påstå att flertalet av våra
            parti- och kommittémotioner handlar just om detta, om hur vi kan
            skapa förutsättningar som möjliggör en så snabb expansion av näringslivet
            att vi knäcker arbetslösheten. Det gäller våra förslag om den
            ekonomiska politiken i stort, fler och växande företag, bättre
            konkurrens, informationsteknologi, utbildningspolitik och naturligtvis
            också arbetsmarknadspolitiken.
          </note>
          <note>
            Det gäller också våra förslag inom socialpolitiken.
          </note>
          <note>
            För att fler människor skall våga satsa på företagande som ger
            jobb, våga satsa på förändringar, krävs inte bara bra villkor
            vad gäller exempelvis skatter och arbetsrätt, utan enligt min
            mening krävs också en väl fungerande välfärdspolitik vad gäller
            skolor, sjukvård, äldreomsorg lika väl som pålitliga trygghetssystem.
          </note>
          <note>
            Den som tar risker i ett nytt eller växande företag måste ju
            veta att han eller hon får en chans till om det går snett, och
            det händer ju ganska ofta. Den generella välfärden är alltså nödvändig
            inte bara av sociala skäl utan också med hänsyn till ekonomins
            funktionssätt.
          </note>
          <note>
            Det största hotet mot välfärden kommer enligt min uppfattning
            varken från den konservativa lillavärlden-filosofin eller från
            den socialdemokratiska återställarna mot minskad valfrihet, utan
            det kommer just från regeringens oförmåga att föra en politik
            som ger förutsättningar för fler jobb. Resultatet blir att verkligheten
            tvingar fram den ena nedskärningen efter den andra och att allt
            färre människor vågar ta risker i förändringar.
          </note>
          <note>
            Min fråga, fru talman, är egentligen mycket enkel:
          </note>
          <note>
            Vågar ni socialdemokrater tänka om, vågar ni tänka om för att
            möjliggöra en kraftig expansion i näringslivet? Det är alldeles
            uppenbart att ni inte vågar stöta er med LO och ändra arbetsrätten
            så att småföretag vågar anställa fler. Tydligen vågar ni inte
            heller utmana fördelningsfundamentalisterna och ge skatteavdrag
            för s.k. kapitalister som vill starta företag eller sätta in pengar
            i grannens nya företag. Men vågar ni ta en diskussion med AMS-etablissemanget
            om att det kanske inte är så att ju mer AMS-insatser desto bättre?
            Pengarna kanske gör större nytta om de används till en sänkning
            av arbetsgivaravgifterna.
          </note>
          <note>
            Vågar ni medge att arbetsdelning som metod att minska arbetslösheten
            är fel tänkt från börja till slut?
          </note>
          <note>
            Vågar ni erkänna att låglönekonkurrens från de forna kommunistländerna
            ställer lönebildning och skattepolitik inför helt nya utmaningar?
            Vågar ni t.ex. tala högt och ljudligt om att det måste löna sig
            med utbildning för att man skall få en explosion av nya kunskapsföretag,
            att det är fel att utbildningslönepremien har sjunkit från nära
            80 %, som den var på 60-talet, till ca 20 %?
          </note>
          <note>
            Fru talman! Jag är helt säker på att arbetsmarknadsministern
            har hört många historier om människor som erbjudits jobb men som
            inte velat ta dem utan hellre fortsatt med a-kassa. Om inte, lever
            han i ett glashus fjärran från verkligheten. Ingen vet naturligtvis
            hur vanligt detta är. Och det anses inte passande att diskutera
            det, eftersom det är fusk. Men det är farligt om en sådan uppfattning
            breder ut sig. Jag vill gärna veta vad arbetsmarknadsministern
            har gjort för att motverka sådant fusk. Om han ingenting har gjort,
            undrar jag vad han tänker göra.
          </note>
          <note>
            För närvarande verkar Anders Sundström mest intresserad av RAS
            - operation Rädda Anders Sundström, som det numera kallas här
            i korridorerna. Att göra upp med Miljöpartiet och låna 7 miljarder
            kronor för detta är faktiskt pinsamt. Det enda intressanta med
            RAS är att det är ett indirekt erkännande av att sänkta löneskatter
            ger fler jobb. Det är desto mer egendomligt att ni först höjer
            en massa skatter, för då inser ni ju rimligen att detta ger färre
            jobb, och det var väl ändå inte meningen.
          </note>
          <note>
            Under förra året fästes ganska stora förhoppningar till en begynnande
            ökning av antalet människor med jobb. Under det första halvåret
            var också ökningen mycket snabb, ovanligt snabb. Men under andra
            halvåret har antalet jobb fallit tillbaka och faktiskt minskat
            lika mycket som de gjorde under 1993. I december
          </note>
          <note>
            1994 var antalet jobb tillbaka på samma nivå som i december 1993.
            En slutsats som för mig ligger nära till hands är att den förda
            återställarpolitiken i varje fall inte har medverkat positivt
            till fler riktiga jobb.
          </note>
          <note>
            Det ställer än en gång frågan om socialdemokraterna vågar tänka
            om på sin spets.
          </note>
          <note>
            Fru talman! Den är en formidabel uppgift att bryta den trend
            av färre jobb i privat sektor, som har pågått under hela efterkrigstiden.
            Den centrala frågan är om ni socialdemokrater vågar göra upp med
            gamla fördomar, eller om det bara är munväder att ni håller med
            om att jobben måste komma från privat sektor.
          </note>
          <note>
            För att citera Kjell-Olof Feldt i Dagens Nyheter av i dag: "Det
            går inte att bara vifta bort idéer och uppslag som kan vara fruktbara
            även om de kommer från fel håll." Vågar ni tänka om för att knäcka
            arbetslösheten, Anders Sundström? Annars är det synd om Sverige
            och de arbetslösa.
          </note>
          <note type="speaker">
            Anf. 4 HANS ANDERSSON (v)
          </note>
          <note>
            Fru talman! Massarbetslösheten har kommit till
          </note>
          <note>
            Sverige. Vi har tappat 600 000 jobb under 90-talet.
          </note>
          <note>
            Långtidsarbetslösheten är i storleksordningen
          </note>
          <note>
            100 000. Att bekämpa arbetslösheten, att höja sysselsättningsgraden
            är det primära målet för den ekonomiska politiken. Det finns möjligheter
            i en konjunkturuppgång, men det finns också stora risker.
          </note>
          <note>
            Jag hoppas att vi inte bara skall skylla på varandra partierna
            emellan i dag. Jag kan hålla med Anne
          </note>
          <note>
            Wibble om att det inte finns några "kvickfix"-
          </note>
          <note>
            lösningar. Det finns inga lätta enkla lösningar. Det skall också
            arbetsmarknadsministern tänka på.
          </note>
          <note>
            Av de inledande inläggen här står det också klart att det finns
            en rågång mellan borgerligheten och arbetarrörelsen. Borgerligheten
            under Bildt och
          </note>
          <note>
            Wibble står för en helt annan linje: försämrade trygghetssystem,
            neddragning av a-kassan, slopande av arbetsrätten - om det blir
            lättare att sparka folk, blir det kanske flera jobb, en logik
            som jag inte förstår -, privatisering, ökning av löneskillnader,
            en massiv sänkning av skatter, särskilt till kapitalägare, passiv
            väntan på marknadskrafterna samt en försämrad kvalitet på arbetsmarknadspolitiken.
            Vidare vill man ha flera praktikjobb och ungdomspraktik, dvs.
            gratisarbete, och flera ALU-jobb.
          </note>
          <note>
            Om Anne Wibble läser vidare i Långtidsutredningen skall hon finna
            hur drastiskt man säger nej till den typen av arbetsmarknadspolitik.
            Man talar i stället för bättre förmedling, ökad rörlighet och
            ökad kompetens. Det är en politik som vi kan ställa oss bakom
            när det gäller arbetsmarknadens funktionssätt, om den kompletteras
            med en effektiv regional politik som gör att hela Sverige kan
            leva.
          </note>
          <note>
            Borgerligheten drog nytta av arbetslösheten.
          </note>
          <note>
            Människor blev rädda. Facken försvagades. Kapitalägarna fick
            större kraft. Detta är en god miljö för den borgerliga världsbilden.
          </note>
          <note>
            För arbetarrörelsen väntar nu några huvuduppgifter: sanering
            av statsfinanserna, flera skall sättas i jobb på rättvis grund,
            få bort det passiva kontantbidragsberoendet och en aktiv arbetslinje
            i arbetsmarknadspolitiken.
          </note>
          <note>
            Det betyder, arbetsmarknadsministern, att när vi sanerar statsfinanserna
            så skall vi vara rädda om våra pengar. Vi måste visa litet budgetdisciplin
            i arbetet.
          </note>
          <note>
            Det gör man normalt, åtminstone på Finansdepartementet.
          </note>
          <note>
            Arbetsmarknadspolitiken har haft en tung börda att bära. AMS
            kan inte hantera 6 % av arbetskraften.
          </note>
          <note>
            Det går inte att upprätthålla kvalitet. Sedan får AMS
          </note>
          <note>
            stå i skottgluggen när det görs misstag och när kvaliteten inte
            blir tillräckligt hög. Men vad är alternativen?
          </note>
          <note>
            Som finansminister hade inte Anne Wibble en tillräcklig politik,
            vare sig näringspolitik eller politik för den offentliga sektorn,
            för att använda skattemedel på ett effektivt sätt. Då blev drösar
            av människor arbetslösa. Antingen skall man lämna dessa människor
            helt vid sidan och föra över dem till socialbidragskön, eller
            också skall man försöka att ge dem bättre kompetens och därmed
            en chans på arbetsmarknaden.
          </note>
          <note>
            Regeringens handlingsplan för arbete är en riktig prioritering,
            men målet är för lågt satt. Och det måste
          </note>
          <note>
            Anders Sundström ha klart för sig, att om vi 1998 har
          </note>
          <note>
            6 % öppen arbetslöshet - 10 % öppen arbetslöshet, om man räknar
            med dem som finns i åtgärder - då är det en katastrof för de arbetslösa,
            för Sverige och för arbetarrörelsen. Det är helt oacceptabelt,
            och det är också skälet till att Vänsterpartiet har rest mycket
            mera offensiva krav och lagt fram förslag om en mycket kraftfullare
            arbetsmarknadspolitik. Vi kan inte acceptera den höga öppna arbetslösheten.
            Vi måste hålla i pengarna och säga nej till dåliga förslag.
          </note>
          <note>
            Efter att ha hört den inledande talarrundan vill jag göra några
            kommentarer. Jag vill fråga Anders Sundström hur det är med omdömet
            och kompassen med tanke på den DN-artikel som man kunde läsa för
            några veckor sedan. Han tyckte då att Folkpartiet verkade att
            vara en alldeles utmärkt partner när det gällde att främja sysselsättning
            och arbetsmarknadspolitik på den grund som vi fick mandat för
            i valet.
          </note>
          <note>
            För mig var det självklart redan då - nu borde det vara självklart
            för Anders Sundström - vilken väg som bör väljas.
          </note>
          <note>
            Man kan fråga sig vad problemen beror på. Ja, det fanns konjunkturella
            problem och ekonomiska problem. Ecu-anknytningen var en katastrof.
            Anne
          </note>
          <note>
            Wibbles åtstramningspolitik i början av perioden var en katastrof.
            Satsningarna på arbetsmarknadspolitik gjordes för sent. Också
            den kasinoekonomi på 80-
          </note>
          <note>
            talet som socialdemokraterna bar ett djupt ansvar för var en
            katastrof.
          </note>
          <note>
            Men det finns också strukturella problem, det är jag övertygad
            om. Vi har slagit ut mycket produktionskapacitet. Vi har fortfarande
            ett beroende av basnäringarna när det gäller trä, stål och papper
            som är orimligt - 58 % av nettoexportintäkterna kommer därifrån.
          </note>
          <note>
            Om tio tjugo år måste vi ha en helt annan situation. Vi måste
            vara inriktade på miljöteknik och kunskapsintensiv industri. På
            NUTEK är man alldeles klar över detta. Skall vi göra det jättelyftet
            krävs det investeringar och kompetensutveckling på ett sätt som
            vi under många år inte har sett maken till i Sverige.
          </note>
          <note>
            Det är livsfarligt med den tudelade ekonomi som vi har. Vi har
            en devalveringsboom i exportindustrin, samtidigt som småföretagen
            på hemmamarknaden praktiskt taget går på tomgång och inte har
            pengar och därför inte kan anställa.
          </note>
          <note>
            Man säger ofta att arbetsmarknaden står alldeles stilla. Det
            är inte alls rätt. I en undersökning från
          </note>
          <note>
            Arbetsmarknadsdepartementet hade utredningschefen
          </note>
          <note>
            Wadman tagit fram en serie uppgifter som visar att vi har en
            mycket god sysselsättning inom privat sektor.
          </note>
          <note>
            Det sprids mycket fördomar för att attackera arbetsmarknadspolitiken
            och den offentliga sektorn.
          </note>
          <note>
            På samma sätt har det framkommit mycket material av samma slag
            inom ramen för den arbetsmarknadspolitiska kommittén. Det är stor
            dynamik på arbetsmarknaden, det råder inte stillestånd.
          </note>
          <note>
            Det finns strukturella problem. De äldre får inga jobb. De förbigås
            och diskrimineras. Invandrarna har en förskräcklig situation.
            Förvärvsfrekvensen för dem har sjunkit till under 40 %. Flera
            nationaliteter har nästan ingen förvärvsfrekvens. Arbetshandikappade
            får allt svårare. Regeringen bidrar nu med att stöta ut dem genom
            att göra kraftfulla inbesparingar just på de arbetshandikappade.
          </note>
          <note>
            Kvinnor finns inom den offentliga sektorn. Där görs neddragningar.
            Förtidpensionerna är ett av de värsta problemen. Man stöter ut
            människor när man exploaterat dem, när arbetskraften är utsugen,
            när människorna är förslitna, när de aldrig fick någon kompetens.
            Så säger man: Var så god och gå, ta ansvar själv. Du har för hög
            försäkring, det är för dyrt med förtidspension.
          </note>
          <note>
            Det är så borgerligheten resonerar. 410 000 människor i arbetsför
            ålder förtidspensionerades, över
          </note>
          <note>
            600 000 är arbetslösa totalt. Över 1 miljon människor,
          </note>
          <note>
            25 % av arbetskraften, är utan arbete. Fråga varför vi har statsfinanser
            i moras!
          </note>
          <note>
            Deltidsarbetslösheten ökar just nu när arbetslösheten sjunker
            i stort, dock ganska litet. Deltidsarbetslösheten ökade med 20
            %. 145 000 människor, nästan alla kvinnor, är deltidsarbetslösa.
            Det är ett oerhört stort strukturellt problem. Regionalt har vi
            också strukturella problem.
          </note>
          <note>
            Dessa strukturella problem hör ihop med den nya arbetsmarknaden.
            Allt fler jobbar på kort tid. Näringslivet begär hög kompetens.
            Jag läste i går i Dagens Nyheter att ny teknik slår ut arbetarna.
            Präst stöttar avskedade metallare. Civilingenjörer anställs av
            ABB Relay. Det får väl RAS-stöd för att anställa nya "civilare",
            medan 135 metallarbetare får gå. De har gjort sitt. De hat stått
            för svenska exportinkomster och skapat den välfärd som vi alla
            här är med och äter upp. Nu får de gå.
          </note>
          <note>
            Var finns kompetensutvecklingen? Vänsterpartiet har lagt fram
            en serie förslag i år som innebär att företagen får ta ansvar,
            att näringslivet får dela med sig, ta tillbaka något av det sociala
            ansvar som faktiskt fanns förr. Det går utför med den nya strukturen
            på arbetsmarknaden i dag.
          </note>
          <note>
            Det handlar om rehabilitering av människor för att förhindra
            förtidspensionering. Det handlar vidare om kompetensutveckling,
            att inrätta ungdomspraktikantplatser där man får stå för kostnaden.
            Vi har föreslagit en plats per 50 anställda. Det är ett bra sätt
            att introducera unga människor i näringslivet vilka ju är vår
            framtid. Utan produktion står vi oss slätt.
          </note>
          <note>
            Varför alla dessa attacker mot målet arbete åt alla?
          </note>
          <note>
            Anne Wibble citerade SNS-rapporten. Några utländska, amerikanska,
            forskare har sagt: Det går inte bra för er. Förut sade alla: Oj,
            vad get går bra för er. Det var innan borgerligheten satt sig
            i regeringsrummet.
          </note>
          <note>
            Fantastiskt att Sverige har kunnat klara den låga arbetslösheten!
            Nu skall alla förklara varför vi har den höga arbetslösheten.
            Är skälet a-kassan, är det arbetsrätten, är det det faktum att
            vi inte var med i EU? Man tar det mesta. Man har ett mycket magert
            material, men man blåser upp det hela och drar sina slutsatser,
            och så är politikerna där med sina slutsatser.
          </note>
          <note>
            Det finns också det motsatta. I den senaste EFA-
          </note>
          <note>
            rapporten sägs det mycket tydligt att den höga ungdomsarbetslösheten
            inte bror på systemfel på arbetsmarknaden. Den beror på efterfrågeraset.
          </note>
          <note>
            Jag kommer senare att gå igenom våra förslag på arbetsmarknadspolitikens
            område och sysselsättningspolitiken i stort. Låt mig bara säga:
            Det är inte till höger som arbetsmarknadsministern har att finna
            stöd om vi skall kunna ta oss ur krisen i Sverige.
          </note>
          <note type="speaker">
            Anf. 5 BIRGER SCHLAUG (mp)
          </note>
          <note>
            Fru talman! Det är många vackra ord, mycket bitterhet, mycket
            av: Skyll inte på mig, skyll på någon annan, för att det går illa.
            Det finns en massa förslag i motionerna om att göra både den ena
            och den andra tillfälliga insatsen för att komma till rätta men
            arbetslösheten.
          </note>
          <note>
            Jag tror inte att det räcker. Nu måste vi ta till helt andra
            metoder, fullständigt nya metoder.
          </note>
          <note>
            Sverige har inte längre råd med 40 timmars arbetsvecka. Vi har
            inte råd med att låta hundratusentalet människor gå arbetslösa
            därför att normalarbetstidens längd inte är anpassad till verkligheten.
            Vi måste sänka arbetstiden. Genom att sänka den till 35 timmar
            i veckan kan över 100 000 nya människor komma in på arbetsmarknaden.
            Det är den bästa arbetsmarknadspolitiska ätgård vi över huvud
            taget kan vidta, betydligt bättre än GAS, RAS och alla andra tillfälliga
            åtgärder som måste till under en kort övergångsperiod.
          </note>
          <note>
            Fru talman! Det finns ingenting som tyder på att vi i Sverige
            någonsin kommer att få full sysselsättning om vi har kvar 40-timmarsveckan.
            Det finns ingen utredning som visar att vi i den materiellt mogna
            delen av världen kommer att ha mer lönearbete på
          </note>
          <note>
            2000-talet än i dag. Tvärtom, i den ena undersökningen efter
            den andra visas det att kurvorna över antalet jobb inte följer
            kurvorna för ekonomisk utveckling och ekonomiska volymer.
          </note>
          <note>
            Detta är ingenting att sörja för. Det ger oss möjligheter att
            leva ett rikare liv med mer fritid under förutsättning att vi
            verkligen delar på de jobb som finns, att vi helt enkelt anpassar
            normalarbetstiden till verkligheten.
          </note>
          <note>
            Det finns ingenting som säger att normalarbetstiden måste vara
            40 timmar i veckan. Det finns ingen naturlag som säger att det
            skall vara så. Vi har levt med 40-timmarsveckan sedan 1970. Sedan
            dess har ingenting hänt i Sverige, men väl i andra länder. I en
            jämförelse med 15 västeuropeiska länder är Sverige på tolfte plats
            när det gäller metallindustrin. I Tyskland har man fattat ett
            beslut om att införa 35 timmars arbetsvecka den 1 oktober i år.
            Sverige borde följa efter med en generell arbetstidsförkortning.
          </note>
          <note>
            Vi har inte råd, säger man då. Jag vill vända på det: Har vi
            råd att inte sänka normalarbetstiden? Har vi råd med 40 timmars
            vecka när vi vet att jobben inte räcker till? De utredningar som
            finns visar att vi inte har råd att ha kvar 40-timmarsveckan.
            Genom att anpassa arbetstiderna till verkligheten tvingas dessutom
            marknaden, som Per Unckel i vanliga fall gillar mycket, att ta
            ett större ansvar. Som det nu är tvingas staten bekosta arbetslösheten.
            Var och en inser att om normalarbetstiden skulle höjas till 45
            timmar i veckan, skulle arbetslösheten öka och staten få ta på
            sig större ekonomiskt ansvar. Det är märkligt att man då inte
            inser att en åtgärd i motsatt riktning innebär att staten får
            mindre kostnader för arbetslösheten.
          </note>
          <note>
            Låt oss sänka normalarbetstiden till 35 timmar i veckan. Om 30
            % av den frilagda tiden fylls på med jobb för många nya människor
            skapas en bra bit över
          </note>
          <note>
            100 000 nya jobb.
          </note>
          <note>
            Ni som hävdar att vi inte har råd med att sänka arbetstiden måste
            bevisa att 40 timmar i veckan är det socialt optimala, det ekonomiskt
            mest lönsamma också i slutet på 90-talet. Jag tror inte att ni
            kan göra det. Den som försvarar 40-timmarsveckan måste tro att
            40 timmar i veckan är en naturlag. Om man inte tror det, finns
            det två alternativ: antingen höjer man arbetstiden eller också
            sänker man den. Jag tror inte att det finns någon i denna kammare
            som tycker att det är rimligt att höja arbetstiden. Alltså skall
            vi sänka den.
          </note>
          <note>
            Det folkliga intresset för sänkt arbetstid är stort.
          </note>
          <note>
            Arbetstidskommittén visade för några år sedan att 80
          </note>
          <note>
            % av svenska folket vill ha en generell sänkning av arbetstiden.
            Socialdemokratiska kvinnoförbundet beslutade 1990 att kravet på
            6 timmars arbetsdag skall vara genomfört år 2000. Låt oss ta halva
            steget nu och göra som i Tyskland.
          </note>
          <note>
            Arbetsmarknadsminister Anders Sundström vill också har kortare
            arbetstid, har jag läst. Det är bra.
          </note>
          <note>
            Skall vi ta steget nu, eller skall vi fortsätta att begrava denna
            fråga i ännu en utredning som utmynnar i ett enda stora jaså?
          </note>
          <note>
            Skälen för sänkt arbetstid är väldigt många. Det ger jobb. Livskvaliteten
            ökar, både för dem som får jobb och för dem som kan sänka sin
            arbetstid. Förutsättningarna för jämställdhet ökar. Barnfamiljernas
            möjligheter att leva som aktiva föräldrar ökar, rättvisan ökar.
            Om vi inte genomför en generell arbetstidsförkortning nu, kommer
            vissa fackförbund att gå före, och då får vi en allt orättvisare
            situation. Arbetsskadorna minskar, vilket Barbro Johansson kommer
            att tala om senare.
          </note>
          <note>
            Allting talar för att vi måste sänka arbetstiden. Vi har helt
            enkelt inte råd med 40-timmarsveckan.
          </note>
          <note>
            Jag skulle vilja fråga Per Unckel: Varför är ni moderater så
            rädda för sänkt normalarbetstid? Varför inbillar ni er att 40
            timmar är det absolut optimala för eviga tider?
          </note>
          <note>
            Jag skulle vilja fråga Elving Andersson: Varför lyssnar ni inte
            på ert kvinnoförbund? Anne Wibble sade att tanken att dela på
            jobben var fruktansvärt negativ och frågade hur Anders Sundström
            någonsin kunde tänka en sådan tanke, men t.o.m. Folkpartiets kvinnoförbund
            kan det.
          </note>
          <note>
            Fru talman! I januari var 588 000 människor, dvs.
          </note>
          <note>
            13,9 %, arbetslösa. Det var en sanslös ökning under den förra
            regeringens period. Hundratalet miljarder kronor har betalats
            ut för arbetslösheten. Man har flyttat människor från den produktiva
            offentliga sektorn och den produktiva privata sektorn till den
            improduktiva offentliga sektorn, nämligen arbetslösheten.
          </note>
          <note>
            Tvåtredjedelssamhället börjar närma sig. Det beror på en dålig
            arbetsmarknadspolitik. SFA har kostat
          </note>
          <note>
            Sverige skjortan. SFA står för den slokande fyrklöverns arbetsmarknadspolitik.
            Det skadar inte med litet ödmjukhet från de borgerliga partierna
            i den arbetsmarknadspolitiska debatten. Lika uppblåst som Per
          </note>
          <note>
            Unckel nu låter här i talarstolen lät han i folkomröstningen
            om kärnkraft. Han hade fel när det gällde energiprognoserna, och
            han har uppenbarligen lika fel i dag.
          </note>
          <note>
            Fru talman! Vart tredje barn som börjar första klass är i någon
            mening allergiskt. Vi ser en fullständig explosion när det gäller
            allergier. Orsaken är att livsmiljön har förändrats till det sämre.
            Våra celler klarar helt enkelt inte av den snabbt förändrade och
            försämrade livsmiljön. Våra celler är utsatta för en kemisk krigföring.
            Maten, luften och vattnet - ja, allt
          </note>
          <note>
            - påverkas. Det gäller utemiljön och innemiljön. Det finns fukt,
            mögel, flytspackel som är baserat på slakteriavfall, dåliga spånplattor
            och främmande byggmaterial som våra celler inte klarar av att
            leva tillsammans med. Därför ser vi en enorm allergiexplosion.
          </note>
          <note>
            Om detta fortsätter är snart vartannat barn som börjar första
            klass allergiskt. Den som inte inser att detta är en varningsklocka,
            den som ler förnumstigt och tycker att det är larvigt, borde fundera
            över om vi skall lämna över ett samhälle där man bara för att
            kunna vistas i hus, på dagis och i skolan skall behöva bli sjuk.
            Det är inte rimligt. Man har byggt fort och dåligt. Man har byggt
            in oss i en dålig livsmiljö. Som politiker har vi ansvar för att
            lämna över en dräglig miljö till våra barn. Som människor har
            vi ingen moralisk rätt att tvinga in dem i en livsmiljö som leder
            till att de blir sjuka. Därför är jag mycket glad över att det
            finns en majoritet i denna kammare som vill satsa rejält på allergisanering,
            precis som de två partier som står bakom det som jag också sade
            i valrörelsen.
          </note>
          <note>
            I Dagens Nyheter i onsdags välkomnar byggentreprenörerna en satsning.
            Man menar att satsningen nu kommer i exakt rätt tid, innan byggandet
            får en släng av konjunkturuppsvinget. Ekonomer på
          </note>
          <note>
            Kommunförbundet har i andra tidningar uttalat sig och välkomnat
            bidraget. Nu när det finns resurser kan alla vilande projekt äntligen
            komma i gång.
          </note>
          <note>
            Det kändes också bra att under partiledardebatten höra Ingvar
            Carlsson betona vikten av en stor allergisanering och stötta den
            rejäla miljösatsning som är på väg att genomföras i Sverige. Den
            är faktiskt historisk. Med den satsningen kan vi kombinera en
            bra miljö med jobb. Det som ger allra flest jobb i den nya arbetsmarknadspolitiken
            är faktiskt miljösatsningarna.
          </note>
          <note type="speaker">
            Anf. 6 MATS ODELL (kds)
          </note>
          <note>
            Fru talman! Dagens debatt skall enligt debattordningen handla
            om sysselsättningsfrågor. Den rubriksättningen skulle kunna tyda
            på att sysselsättning uppfattas som ett fristående ämne som är
            frikopplat från näringspolitik, arbetsrätt, skattetryck på arbete
            och fristående från hur makthavarna över huvud taget behandlar
            företagare och företag.
          </note>
          <note>
            Sanningen är ju att sysselsättningen i det privata näringslivet
            står och faller med den ekonomiska politiken, det allmänna företagarklimatet
            och inte minst med tillväxttakten i ekonomin.
          </note>
          <note>
            Det allvarliga för Sverige och för de arbetslösa är att regeringen
            tycks fortsätta tro att man kan behandla företagarna och företagen
            hur som helst och samtidigt se arbetslösheten sjunka genom s.k.
            aktiva åtgärder som är finansierade över statens budget.
          </note>
          <note>
            Regeringen, tillsammans med Vänsterpartiet och
          </note>
          <note>
            Gudrun Schyman, genomför med en nästan scoutaktig entusiasm och
            en häpnadsväckande aningslöshet dessa ideologiska återställare
            som direkt motarbetar företagande och sysselsättning. Denna politik
            är dessutom grundad på en imponerande mängd motsägelser. Med ena
            handen lägger man 30 miljarder i straffskatt på arbete; med andra
            handen sänker man selektivt samma skatt med 5 miljarder. Med ena
            handen lägger man på en 30-procentig straffskatt på riskvilligt
            sparande; med andra handen utreder man en riktad sänkning av just
            riskkapitalbeskattningen.
          </note>
          <note>
            Med ena handen återinför man en rigid och, enligt näringsministern
            i onsdagens näringspolitiska debatt, betongaktig arbetsrätt; med
            andra handen skall man nu i nåder titta på vissa lättnader även
            i detta beslut.
          </note>
          <note>
            Detta är varken någon långsiktighet, stabilitet eller konsekvens
            som inbjuder till investeringar och fasta nyanställningar. Det
            är inte undra på att den politiken driver fram mystiska förslag
            som RAS och NYS och allt vad de kallas för att locka företagen
            att anställa den personal som de trots allt behöver.
          </note>
          <note>
            Många av oss trodde att detta nu låg bakom oss, att detta tillhörde
            höstens rituella offrande på vänstersamarbetets altare. Men så
            var det icke.
          </note>
          <note>
            Regeringen tänker tydligen fortsätta med den här politiken trots
            förödande kritik från alla experter och berörda. De närmast berörda,
            företagarna själva, vill inte ha detta RAS-stöd. De vill hellre
            se de 7 miljarderna som en amortering på statsskulden. Det skulle
            därmed få ner räntorna och öka förutsättningarna för investeringarna.
            Den ansvarige myndighetschefen,
          </note>
          <note>
            Göte Bernhardsson, anser att de 5 RAS-miljarderna kanske bara
            ger 5 000 nya jobb. Deras åsikter väger tydligen lätt i förhållande
            till de underbara kompromisserna i natten med Birger Schlaug,
            Eva Goës och
          </note>
          <note>
            Marianne Samuelsson.
          </note>
          <note>
            Fru talman! Alla vet att den här uppgörelsen hade ett dubbelt
            och föga ädelt syfte, nämligen att dels rädda ansiktet på den
            med rätta sönderkritiserade arbetsmarknadsministern, dels få in
            Miljöpartiet i det politiska etablissemangets salonger. Detta,
            fru talman, torde vara den dyrbaraste ansiktslyftning som hittills
            har bekostats av de svenska skattebetalarna.
          </note>
          <note>
            Det är värt att begrunda att varje svenskt hushåll i dag skull
            ha haft ca 140 000 kr mer i inkomst per år om Sverige sedan 1970
            hade haft samma ekonomiska tillväxt som genomsnittet av OECD-länderna.
            Det skulle ha medfört en avsevärt lägre arbetslöshet, högre privat
            konsumtion, bättre offentlig service och bättre statsfinanser.
            Detta borde Anders Sundström tänka på när han t.ex. gör motstånd
            mot en modern och mer flexibel arbetsrätt.
          </note>
          <note>
            Kronan på verket är trots allt Anders Sundströms helt misslyckade
            arbetsmarknadspolitik som utöver de ofinansierade excesserna med
            Miljöpartiet och ett antal nya benämningar på åtgärder som infördes
            av den förra regeringen inte bjuder på några konstruktiva eller
            hållbara tankar. Det är tvärtom, som flera av de tidigare talarna
            förtjänstfullt har beskrivit.
          </note>
          <note>
            Denna politik, fru talman, är en ganska djärv spekulation i väljarnas
            korta minne, särskilt om man ställer den i kontrast till de löften
            som socialdemokraterna gick ut med i valrörelsen. Arbetslösheten
            skulle halveras till 1995. I onsdags kom, som sagt, regeringens
            egen långtidsutredning och synade överbuden.
          </note>
          <note>
            Det kan ta 15 år att uppnå den här målsättningen, dvs.
          </note>
          <note>
            till det magiska årtalet 2010. Men, Anders Sundström, det kommer
            enligt er egen långtidsutredning aldrig att gå med den arbetsmarknadspolitik
            som regeringen har lagt fram.
          </note>
          <note>
            Sedan var det löftet om de närmast omedelbara
          </note>
          <note>
            90 000 nya jobb och 30 000 nya utbildningsplatser efter valet.
            Det löftet har ju nu devalverats i ett pressmeddelande från departementet
            den 6 februari till 70 000. I går spådde en som verkligen på erfarenhetens
            grund borde veta vad han talar om, AMS-
          </note>
          <note>
            chefen Bernhardsson, att det kanske bara blir 5 000 i år. Det
            är kanske mot den bakgrunden man skall se ett uttalande av Anders
            Sundström i Aftonbladet i veckan att ingen annan arbetsmarknadsminister
            före honom uträttat så mycket på så kort tid. Jag tycker det är
            ett fantastiskt och minnesvärt uttalande.
          </note>
          <note>
            Sedan var det löftet om att ungdomar inte skall behöva vara arbetslösa
            mer än 100 dagar. Det svenska ungdomar hittills märkt av den nya
            arbetsmarknadspolitiken är att Anders Sundström i skön förening
            med Göran Persson tänker konfiskera de i laga ordning inbetalade
            avgifterna till a-kassan från alla människor under 20 år. Dessa
            vallöften framstår i dag framför allt som synnerligen angelägna
            fall för konsumentombudsmannen.
          </note>
          <note>
            Sysselsättningen var socialdemokraternas paradnummer i valrörelsen.
            Vad denna misslyckade politik efter fyra månader i funktion skulle
            behöva mer än något annat är en haverikommission och en helt ny
            inriktning.
          </note>
          <note>
            Visst behövs en aktiv arbetsmarknadspolitik som hävdar arbetslinjen
            i det ekonomiska läge som Sverige nu befinner sig i efter den
            djupa lågkonjunkturen och närmare 25 år av en felaktig ekonomisk
            politik.
          </note>
          <note>
            Vi kristdemokrater har också lagt fram ett alternativ till regeringens
            arbetsmarknadspolitik. Där utvecklar vi vår syn på både generella
            åtgärder och riktade arbetsmarknadspolitiska åtgärder. Jag skall
            återkomma till dem i ett senare anförande.
          </note>
          <note>
            En långsiktig och ambitiös satsning på utbildning, kompetensutveckling
            och forskning är nödvändig för att få fart på kvalificerad tjänsteproduktion.
            De nuvarande mycket höga skattekilarna på arbete förhindrar effektivt
            tillkomsten av nya jobb. Här krävs en generell och långsiktig
            sänkning av arbetsgivaravgifterna som vi kristdemokrater föreslår
            och finansierar i kombination med en höjning av skatter på miljöfarliga
            utsläpp och avfall, s.k. skatteväxling för både fler jobb och
            bättre miljö.
          </note>
          <note>
            Hushållssektorn är en annan del av den samlade ekonomin som är
            outvecklad när det gäller privata tjänster. Vi tror att en s.k.
            ungdomsskattsedel skulle kunna skapa många nya ungdomsjobb i den
            här sektorn, om ungdomar under 25 år skulle få möjligheten att
            starta egna företag med en speciell skattsedel som berättigar
            till betydligt lägre arbetsgivar- och egenavgifter på utförda
            hushållstjänster.
          </note>
          <note>
            Men det centrala är att det förs en ekonomisk politik som leder
            till att företag vågar och kan satsa på expansion. De arbetsmarknadspolitiska
            åtgärderna syftar till att utveckla marknader där tjänsterna verkligen
            efterfrågas.
          </note>
          <note>
            Vad som nu krävs, fru talman, är en bred parlamentarisk uppslutning
            kring ett nationellt räddningsprogram bortom budgetsaneringen
            och de aktiva arbetsmarknadspolitiska åtgärderna. Vi kristdemokrater
            föreslår därför i vår budgetmotion att regeringen tillsätter en
            parlamentarisk kommission för ett långsiktigt hållbart ekonomiskt
            alternativ för tillväxt och därmed lägger grunden för en låg arbetslöshet.
          </note>
          <note>
            Anf. 7 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Fru talman! Jag läste i går kväll en bok skriven av ett antal
            arbetslösa. Där skrev en kvinna som heter
          </note>
          <note>
            Carina så här:
          </note>
          <note>
            "Jag vaknar alldeles genomblöt. Återigen den där ångesten. Mardrömmarna
            och rädslan försvinner aldrig. Skammen över att gå arbetslös mal
            i mitt huvud. Dagarna löper i takt med nätterna. Verkligheten
            är långt borta. Ändå alltför nära."
          </note>
          <note>
            Dagens debatt handlar om sysselsättningspolitik.
          </note>
          <note>
            Den handlar om arbetsmarknadspolitiska åtgärder, om ekonomiska
            effekter och incitament, om volymer, statistik och konsekvenser.
          </note>
          <note>
            Men vi får aldrig glömma att bakom alla dessa teoretiska resonemang
            döljer sig alltid människor, av kött och blod, som har förmåga
            att skapa någonting nytt, att vara kreativa - människor som riskerar
            att bli berövade sina drömmar om ett gott liv, människor som Carina.
          </note>
          <note>
            Det är oerhört viktigt att vi som är här i dag tänker på Carina
            och alla de andra kvinnor och män som just nu går arbetslösa.
            Vi får inte fastna i retoriken, i pajkastningen som knappast påverkar
            verkligheten utanför det här huset.
          </note>
          <note>
            Skall man beskriva Sverige i dag är det två samhällen man ser.
            Å ena sidan ett Sverige med massarbetslöshet som fortfarande griper
            sig kvar i vårt land.
          </note>
          <note>
            I Karlskrona har 130 tjänstemän och arbetare varslats om uppsägning.
            I Jämtlande finns en växande oro för länets framtid. Fortfarande
            går mer än 300 000 människor arbetslösa och fortfarande mer än
            200 000
          </note>
          <note>
            människor i olika former av åtgärder.
          </note>
          <note>
            Vi möter dem varje dag - de som förlorade jobben, de som aldrig
            fick chansen att komma tillbaka till arbetsmarknaden.
          </note>
          <note>
            Å andra sidan har vi optimismen och framtidstron.
          </note>
          <note>
            Sakta men säkert återvänder hos människor och företag tron på
            att det ändå går att göra något.
          </note>
          <note>
            Med konjunkturuppgången följer också ljuspunkter och ser vi möjligheter.
            Vi ser det i platsannonserna. Vi hör det i radion, från Gislaved
            och Gnosjö, vi läser om det i tidningarna när konsultföretaget
            VBB
          </note>
          <note>
            anställer 200 personer. Vi möter det när Saab och
          </note>
          <note>
            Volvo nu investerar i ny bilproduktion, och jag märker det hemma
            i Norrbotten när LKAB bygger nytt kulsinterverk.
          </note>
          <note>
            Exemplen är många fler. Vart och ett av dem är viktigt. De visar
            att det finns hopp och framtidstro.
          </note>
          <note>
            Men vi får inte låta bara den ena bilden bli det vi beskriver.
            De finns där bägge två.
          </note>
          <note>
            I onsdags presenterade Långtidsutredningen sin rapport. Hotet
            i utredningen, som någon av talarna varit inne på, är att vi under
            lång tid skall leva med mycket hög arbetslöshet, att den situation
            vi gick in i kommer att bli väldigt svår att komma ur.
          </note>
          <note>
            Det jag fäste mig vid i utredningen är att den arbetsmarknadspolitik
            som har gällt i Sverige till i dag måste läggas om. Den kritiseras
            av Långtidsutredningen, som säger att det krävs mer av aktivitet
            och mindre av passivitet. Det är just den insikten som har varit
            utgångspunkten för det handlingsprogram mot arbetslösheten som
            Långtidsutredningen har lagt fram.
          </note>
          <note>
            Arbetsmarknadspolitiken skall vara mera aktiv, mindre passiv.
            Det skall vara mera flexibilitet och kompetens, allt för att understödja
            tillväxten och samtidigt ge stöd till de grupper som har det särskilt
            svårt att få ett jobb.
          </note>
          <note>
            Ni känner alla handlingsprogrammet. Ni vet att i handlingsprogrammet
            vill vi lyfta från passivitet till näringspolitik för att få fler
            företag och fler företagare. Ni vet att vi vill lyfta från passivitet
            till nya jobb i näringslivet genom att åstadkomma nyanställningar
            i hela näringslivet. Ni vet att vi vill satsa mer på kompetens
            och kunnande. Ja, vi vill t.o.m. använda arbetsmarknadspolitiska
            resurser för att få ut mer naturvetenskap och teknik, vilket Per
            Unckel kritiserar.
          </note>
          <note>
            Programmet har ett brett stöd, men på ett område går meningarna
            isär. Det gäller förslaget om ett riktat anställningsstöd. Men
            även där finns det många som vågar tänka nytt, också bland dem
            som inte brukar ge socialdemokraterna sitt stöd.
          </note>
          <note>
            Nerikes Allehanda skriver att "kritiken mot nyanställningsstödet
            har varit överdriven och delvis kommit sig av att andra partier
            behövt miljarderna för att lappa ihop sina ansträngda budgetalternativ".
          </note>
          <note>
            Sydsvenskan skriver att "moderaterna och folkpartiet har missat
            vad som gör Sundströms förslag intressanta - - - att en socialdemokratisk
            regering är beredd att medverka till en kraftig expansion av den
            privata sektorn".
          </note>
          <note>
            Tittar vi ut från Sverige över Europa, finner vi den typen av
            åtgärder även i andra länder. En person som borde stå Per Unckel
            nära, Jacques Chirac, presidentkandidat i Frankrike, föreslår
            ett liknande anställningsstöd som det vi nu vill införa i Sverige.
          </note>
          <note>
            På Dagens Nyheters debattsida skriver Torbjörn
          </note>
          <note>
            Ek och Sören Andersson att det finns starka skäl för att införa
            en anställningsrabatt. Deras modell skiljer sig från vår, men
            grundtanken är densamma. Så ser det ut i andra europeiska länder,
            t.ex. Irland och Belgien. Jag tycker att det är roligt att det
            finns de som vågar tänka nytt, de som vågar bryta upp från den
            gamla arbetsmarknadspolitiken och ge sig in i något nytt. Det
            känns stimulerande.
          </note>
          <note>
            Vi har nu kommit överens med Miljöpartiet. Vi har hittat en form
            som har parlamentariskt stöd. Nu gäller det, för att tala med
            Torbjörn Eks och Sören
          </note>
          <note>
            Anderssons språk i debattartikeln, att "visa litet jävlar anamma
            och satsa på resultat i stället för form".
          </note>
          <note>
            Fru talman! Vi har nu hört de borgerliga företrädarna i debatten
            klaga över regeringens politik. Jag tycker att man bör vara litet
            försiktig när man kritiserar.
          </note>
          <note>
            Kom ihåg att det var under era regeringsår som statsskulden fördubblades,
            arbetslösheten tredubblades, långtidsarbetslösheten femdubblades
            och budgetunderskottet sexdubblades. Finns det inte anledning
            att med det betyget vara litet ödmjuk när man recenserar en socialdemokratisk
            regering?
          </note>
          <note>
            Under våra fyra månader har vi hittills presterat det mest ambitiösa
            handlingsprogrammet mot arbetslösheten. Det mesta tyder på att
            vi kommer att få igenom förslaget utan några väsentliga förändringar.
          </note>
          <note>
            Det är inget dåligt resultat av en minoritetsregering.
          </note>
          <note>
            Er huvudsakliga kritik mot regeringens arbetsmarknadspolitik
            går ut på att vi gör för mycket för att bekämpa arbetslösheten,
            att vi satsar för hårt. Det som är mest slående när jag läser
            den borgerliga oppositionens sysselsättningsmotioner är avsaknaden
            av nya idéer.
          </note>
          <note>
            Väst är som vanligt Moderaterna. I stället för aktiv arbetsmarknadspolitik
            föreslår Moderaterna gammal högerpolitik. Ni föreslår sänkta ungdomslöner,
            pigavdrag och en fullständig uppluckring av skyddet för arbetstagarna.
            Den moderata motionen, som jag ser det, innehåller bara gammal
            skåpmat. Ni går t.o.m. så långt att ni ifrågasätter de regler
            om kollektivavtal som drogs upp på svensk arbetsmarknad för snart
            100
          </note>
          <note>
            år sedan. Ni börjar prata om individuella avtal. Det är gammalt!
            Det är unket, Unckel!
          </note>
          <note>
            Ni moderater lutar er på en politik hämtad från seklets början.
            Ni är fulla med retoriska utfall mot regeringen. Men ni kommer
            i verklig mening med ingenting nytt. Det är i verklig mening gammalt.
          </note>
          <note>
            Jag konstaterade samma sak när jag lyssnade på
          </note>
          <note>
            Elving Andersson. Vad sade han? Vad kom han med som var djärvt
            och nytt för att komma ur den svåra situation som Sverige befinner
            sig i? Ingenting. Han kritiserade flyttbidraget, dvs. det flyttbidrag
            som berör ett tiotal personer i mitt hemlän. Är det det som oroar,
            Elving Andersson? Eller är det att Botniabanan har fått stryka
            på foten? Såvitt jag vet har hittills inget beslut fattats om
            att bygga någon Botniabana. Jag har som länspolitiker argumenterat
            för Botniabanan i många år. Men det finns inget sådant beslut.
            Det fattades inget sådant under den föregående perioden.
          </note>
          <note>
            När jag lyssnade på Anne Wibble fann jag att mycket av det hon
            sade var intressant. Det är fråga om just att vi måste bryta upp
            och få arbetsmarknadspolitiken mer inriktad på att vara aktiv,
            att få folk ut i arbete, att förhindra flaskhalsen. Men min fråga
            till
          </note>
          <note>
            Anne Wibble är följande: Har Anne Wibble läst
          </note>
          <note>
            Folkpartiets kommittémotion? I den motionen föreslår ni inget
            nytt, utan ni föreslår faktiskt mer av åtgärder.
          </note>
          <note>
            Det är fråga om åtgärder som Anne Wibble så föraktfullt kritiserade
            i talarstolen. Jag gillade det Anne
          </note>
          <note>
            Wibble sade om att byta linje och våga nytt. Övertyga nu dem
            som skriver kommittémotionerna att ansluta sig till det som sades
            i talarstolen.
          </note>
          <note>
            Mats Odell ägnade oerhört mycket tid åt att prata om mig och
            min person, litet roliga kommentarer. Så sade han efter sina tio
            minuter att han skulle återkomma med nya idéer senare.
          </note>
          <note>
            Ni har haft 60 minuter på er i oppositionen att prata om era
            nya idéer. Hur många minuter har ni ägnat er åt detta egentligen,
            Mats Odell? Nästa gång
          </note>
          <note>
            Mats Odell går upp i talarstolen skall han i stället för att
            göra sig rolig över min person prata om sina nya idéer.
          </note>
          <note>
            Regeringen är en samarbetsregering. Vi är det av dubbla skäl.
            Vi är en minoritetsregering. Men det viktigaste motivet är den
            djupa krisen som Sverige befinner sig i. Vi utesluter ingen samarbetspartner.
          </note>
          <note>
            Jag är övertygad om att inför denna mandatperiod som vi just
            har inlett kommer vi att se många exempel på uppgörelser i Sveriges
            riksdag.
          </note>
          <note>
            Jag vet att den uppgift vi har framför oss inte är lätt. Inget
            annat land har klarat att ta sig ur massarbetslöshet sedan man
            väl kommit dit. Vi har nu lagt fram ett program som ger i storleksordningen
            300 000
          </note>
          <note>
            nya jobb under mandatperioden. Men det räcker inte!
          </note>
          <note>
            Även med 300 000 nya jobb är arbetslösheten alldeles för hög
            när vi går ur mandatperioden 1998. Vi har inte ambitionen att
            sitta och vänta med armarna i kors.
          </note>
          <note>
            Tvärtom! Vi vill gå vidare med nya idéer. Vi hoppas nu att få
            handlingsprogrammet genom riksdagen. Som det ser ut har vi goda
            förutsättningar att klara det. Det är det första steget. Nästa
            steg är att arbetsmarknadens parter bidrar med ansvarsfulla och
            långsiktiga avtal.
          </note>
          <note>
            Jag tycker att det finns starka skäl att vara förhoppningsfull
            om avtalsrörelsens utgång. Inte minst
          </note>
          <note>
            Edingruppens rapport visar att det hos arbetsmarknadens parter
            finns insikt om betydelsen av ansvarsfulla uppgörelser.
          </note>
          <note>
            Arbetsmarknadens parter vet mycket väl det Birger Schlaug sade,
            nämligen att vid diskussioner om hur resurserna skall hanteras
            handlar det om både reallöner, arbetstider och hur mycket som
            kan satsas på offentlig sektor. Jag tror emellertid att det är
            framför allt hos parterna som diskussionen om hur resurserna skall
            fördelas skall föras.
          </note>
          <note>
            Men vi kräver inte bara att det är parterna som skall ställa
            upp. Det gäller också näringslivet, kommunerna och alla de individer
            som finns i samhället som behövs för att klara massarbetslösheten.
          </note>
          <note>
            Kampen mot arbetslösheten är allas ansvar och bygger på våra
            gemensamma ansträngningar.
          </note>
          <note>
            Fru talman! Skall vi kunna lyfta Sverige ur krisen, måste vi
            ha modet att våga nya vägar. Det finns ingen enda vägens politik.
            Allvaret i krisen tvingar oss ut på tidigare oprövade stigar.
            Nu handlar det om vårt samlade mod att ta nya steg.
          </note>
          <note>
            Steg för steg, dag för dag, arbetslös för arbetslös.
          </note>
          <note>
            Så skall vi pressa ned arbetslösheten. Ingen arbetsuppgift är
            viktigare.
          </note>
          <note>
            Anf. 8 PER UNCKEL (m) replik
          </note>
          <note>
            Fru talman! Först vill jag kommentera det Birger
          </note>
          <note>
            Schlaug sade, och jag riktar mig till Anders Sundström. Det Birger
            Schlaug hade att säga om arbetsdelning som ett sätt att lösa arbetslöshetens
            gissel ber jag Anders Sundström lyssna särskilt noga på. Det uttalades
            nämligen av det parti som man så sent som i förrgår utnämnde till
            ett ansvarsfullt parti när det gäller sysselsättningspolitiken.
          </note>
          <note>
            Min andra kommentar handlar om det riktade anställningsstödet,
            som enligt arbetsmarknadsministern är ett uttryck för något alldeles
            särskilt jädrar anamma. Jag tror, Anders Sundström, att om det
            är sådant jädrar anamma med vilket vi skall häva arbetslösheten
            är det många som tar sig för pannan - inte bara alla skattebetalare
            såsom vi tidigare visat kommer att betala en miljon kronor för
            varje del av detta jädrar anamma som Anders Sundström är beredd
            att bestå dem med.
          </note>
          <note>
            Min tredje huvudkommentar, fru talman, har att göra med det som
            Anders Sundström kallade för det mest ambitiösa programmet mot
            arbetslösheten, ett program som jag underströk i mitt inledningsanförande
            lämnar Sverige med 9,5 % arbetslöshet 1998, detta efter det att
            detta jädrar anamma-program väl är genomfört. Det är den typ av
            program som gjort att bl.a.
          </note>
          <note>
            tidningen Östgöten, närstående Anders Sundström, påpekat att
            det näringspolitiska avsnittet i årets budgetproposition lämnar
            mycket övrigt att önska. Det var just det näringspolitiska avsnitt
            som Anders
          </note>
          <note>
            Sundström för bara någon minut sade nu kom att bära huvuduppgiften
            för att rädda de nya jobben.
          </note>
          <note>
            Det är också den typ av det mest ambitiösa programmet som i veckans
            nummer av Affärsvärlden får skribenten att utbrista: När arbetsmarknadsminister
          </note>
          <note>
            Anders Sundström säger att han håller på att avskaffa massarbetslösheten
            verkar han inte veta vad han talar om.
          </note>
          <note>
            Det som förbluffar mig i diskussionen om jobben är att Anders
            Sundström, precis som Kjell-Olof Feldt sade i den tidningsartikel
            som han Anne Wibble tidigare citerade, har så litet att säga om
            de långsiktiga förutsättningarna för fler jobb i företagen.
          </note>
          <note>
            Får jag med utgångspunkt från det sjupunktsprogram som vi moderater
            lagt fram, och som Anders
          </note>
          <note>
            Sundström litet raljant - jag förstår Kjell-Olof Feldts veklagan
            över den nuvarande regeringen - avfärdar som gammalt.
          </note>
          <note>
            Vi säger för det första att företag måste kunna växa, och vi
            lägger fram ett stimulanspaket för tjänsteföretagen. Vad säger
            regeringen om att få företag att växa? Vad är er politik?
          </note>
          <note>
            Vi säger för det andra att skattesystemet måste ge goda förutsättningar
            för arbete och företagande, och vi sänker därmed skatterna på
            företagande. Är regeringens skattehöjningar på företag svaret
            på en politik för mer jobb i riktiga företag?
          </note>
          <note>
            Vi förordar för det tredje en lönebildning som gör att ungdomar
            faktiskt får en chans att komma in på arbetsmarknaden till rimliga
            löner och att de som har hög kompetens får betalt för detta, så
            att de inte flyr utomlands. Vad svarar Anders Sundström på den
            typen av propåer?
          </note>
          <note>
            Såsom Anders Sundström påpekar, föreslår vi för det fjärde att
            arbetsmarknaden skall bli mer flexibel genom nya typer av avtalsmöjligheter
            för att möjliggöra den nya typen av företag att kunna expandera
            i vårt land. Vad svarar Anders Sundström på dessa propåer mer
            än glåpord om idéer från seklets början?
          </note>
          <note>
            Sanningen är ju, Anders Sundström, att det är just från seklets
            början som dagens rigiditet i arbetsmarknaden härrör. Kom in i
            nutiden, Anders Sundström!
          </note>
          <note>
            Kom loss från seklets början och kliv in i det nya sekel som
            nu randas!
          </note>
          <note>
            Vi moderater föreslår för det femte och sjätte att socialförsäkringarna
            skall förändras och att utbildningen skall ges den nödvändiga
            prioriteringen. Är,
          </note>
          <note>
            Anders Sundström, de förslag om mycket massiva neddragningar
            i högre utbildning och forskning som ni lagt fram på riksdagens
            bord i årets budgetproposition ert svar på kraven om mer kompetens
            och mer kunnande i svenska företag och i det svenska samhället?
          </note>
          <note>
            Anf. 9 ELVING ANDERSSON (c) replik
          </note>
          <note>
            Fru talman! Först vill jag avge en kommentar till
          </note>
          <note>
            Birger Schlaug och Miljöpartiet. Jag instämmer till fullo i den
            beskrivning som Birger Schlaug gör kring behovet av allergisanering
            och problemet med den mängd allergier som finns i samhället. Det
            behövs stora och snabba åtgärder för att lösa dessa problem.
          </note>
          <note>
            Men jag tror tyvärr inte att ni, med det paket som
          </note>
          <note>
            Miljöpartiet tillsammans med Socialdemokraterna enades om, åstadkommer
            det som vi eftersträvar, detta på grund av den konstruktion som
            detta stöd fått. Det skall ju vara ett 25-procentigt bidrag och
            måste således medfinansieras med 6 miljarder kronor från i huvudsak
            kommuner och landsting. Kommuner och landsting har tyvärr inte
            dessa pengar, Birger
          </note>
          <note>
            Schlaug. Därför är jag rädd att det bara blir en tumme av hela
            detta paket.
          </note>
          <note>
            Arbetsmarknadsministern ägnar en stor del av sitt anförande åt
            att kritisera oppositionen för att den kommer med så litet nyheter.
            Men idéer behöver inte vara bra bara därför att de är nya, arbetsmarknadsministern.
            RAS-förslaget är ett utmärkt exempel på det.
          </note>
          <note>
            Det är visserligen en ny idé, men den är definitivt inte bra.
          </note>
          <note>
            Det handlar ju om att skapa långsiktigt bra förutsättningar för
            företagsamheten i Sverige när det gäller att utvecklas. Det handlar
            om en satsning på de små företagen. Socialdemokraterna talade
            mycket om just värdet av småföretagen i valrörelsen. De sade att
            det var där som mycket av expansionen skulle ske och de nya jobben
            skapas i framtiden. Vad ämnar ni då göra för att stimulera småföretagsamheten
            i landet? Inte är det väl genom att bl.a. höja löneskatter med
            över 30
          </note>
          <note>
            miljarder kronor. Det stimulerar inte småföretagsamheten, det
            ger inga nya jobb. Det är ju inom områden som skattepolitik, miljöpolitik,
            näringspolitik osv.
          </note>
          <note>
            som man kan skapa förutsättningar för jobb i framtiden - inte
            primärt inom arbetsmarknadspolitikens ram.
          </note>
          <note>
            Här finns förslag som lanseras från Centerns sida om skatteväxling.
            Ett utmärkt exempel på ett sådant förslag är där vi åstadkommer
            två saker, dels får en bättre miljö, dvs. styr in miljöpolitiken
            i rätt riktning, dels långsiktigt permanent sänker kostnaderna
            för arbetskraften i företagen. Det är den här typen av långsiktiga
            åtgärder, med stabila spelregler inför framtiden, som behövs i
            företagen över huvud taget och särskilt i småföretagen, detta
            för att företagen skall kunna ha en framtidstro, våga investera
            och därmed anställa fler människor, något som skapar nya jobb.
            Det är inte genom tillfälliga rabatter, t.ex. nyanställningsrabatter
            som man nu laborerar med, som detta sker.
          </note>
          <note>
            Det faktum att förslaget om RAS fått stöd i tidningen Sydsvenska
            Dagbladet gör inte att jag av det skälet tycker att förslaget
            blir särskilt mycket bättre.
          </note>
          <note>
            Men det måste vara litet genant för Anders Sundström att behöva
            gå till Sydsvenska Dagbladet för att hämta stöd för sina förslag.
            Men det är ju inte på så många ställen som det här stödet dyker
            upp, så han får väl tacksamt ta emot det när det väl kommer.
          </note>
          <note>
            Det verkar som om socialdemokraterna gett upp kampen mot massarbetslösheten.
            I budgetpropositionen konstateras det att vi kommer att gå igenom
            en mycket intensiv högkonjunktur - vi är på väg in i den nu och
            den kommer att sträcka sig en bit in i framtiden - med en arbetslöshet
            i storleksordningen 10 %.
          </note>
          <note>
            När vi inte klarar att ta till vara och nyttja detta högkonjunkturläge
            permanentar vi oss i en massarbetslöshet inför framtiden, en massarbetslöshet
            som det blir oerhört svårt att ta sig ur. Om vi inte nu, i en
            högkonjunktur, klarar av att skapa de rätta förutsättningarna
            hur står vi då rustade när konjunkturen vänder nästa gång?
          </note>
          <note>
            Anf. 10 ANNE WIBBLE (fp) replik
          </note>
          <note>
            Fru talman! Jag tycker att det är litet beklämmande, Anders Sundström,
            att arbetsmarknadsministern skall behöva tala om att han läser
            en bok och därigenom förstår hur jobbigt många människor upplever
            arbetslösheten. Jag trodde faktiskt i min enfald att
          </note>
          <note>
            Anders Sundström hade litet närmare kontakt med verkligheten.
            Jag tror att var och en av oss övriga här i kammaren dagligen
            träffar människor som saknar jobb och som vill ha jobb. Man behöver
            inte citera böcker.
          </note>
          <note>
            Det är faktiskt inte Anders Sundströms vilja att bekämpa arbetslösheten
            och att få fram nya jobb som är ifrågasatt. Jag ifrågasätter inte
            med ett ögonblick hans goda vilja, utan det som jag är intresserad
            av att diskutera, och där jag har stora frågetecken, är hans förmåga.
          </note>
          <note>
            Det är en väldigt stor skillnad mellan det som sägs i regeringens
            propositioner och inlägg här i kammaren och regeringens förslag.
            Man säger att man förstår att det är i nya, privata företag som
            de nya jobben skall komma och att mängden av nya jobb är den bas
            på vilken hela samhällsgemenskapen vilar. Men när det sedan kommer
            till de konkreta förslagen, är de tyvärr kontraproduktiva, där
            den ena handen tar och den andra ger och man vet inte vad det
            blir av det hela.
          </note>
          <note>
            Om man ser till den faktiska effekten - jag säger inte att detta
            bara beror på regeringens politik - visar det sig att den uppgång
            i sysselsättningen som kom under första halvåret i fjol försvann
            under andra halvåret. Vid jultid var sysselsättningen tillbaka
            på en mycket låg nivå.
          </note>
          <note>
            Det finns inte heller i verkligheten något stöd för att regeringens
            politik är bra. Jag tror inte att det är möjligt att lösa detta
            problem och knäcka arbetslösheten om man inte tar till sig att
            det egentligen inte handlar om mera arbetsmarknadspolitiska insatser,
            eller ens en annan inriktning av sådana, utan att det handlar
            om åtgärder för att främja nyföretagande, småföretagande, tjänsteföretagande
            och kunskapsföretagande.
          </note>
          <note>
            Jag tycker att det är beklämmande att arbetsmarknadsministern
            visar sig vara så litet öppen för nyheter, för nytänkande och
            för att göra upp med gamla heliga kor. Jag ställde en konkret
            fråga om utbildningslönepremien. Många av oss hoppas på just kunskap
            och utbildning som ett medel för människor att slippa hamna i
            låglönejobb. Det är väldigt viktigt. Då kan man inte bara ha en
            massa platser i utbildning och annat eller tillfälliga ettåriga
            eller tvååriga premier, som gör att vissa ungdomar får studera
            på mycket mer generösa villkor än andra, vilket förmodligen upplevs
            som mycket orättvist. Man måste i stället ha en långsiktig inriktning.
          </note>
          <note>
            Är arbetsmarknadsministern beredd att säga att avkastningen på
            utbildning är för dålig i Sverige i dag? Är han beredd att verka
            för att det som på teknokratspråk kallas utbildningslönepremie
            måste tas upp? Det är oerhört mycket viktigare än många andra
            saker.
          </note>
          <note>
            Får jag också säga till Birger Schlaug när det gäller att dela
            på jobben, att det leder till ransonering av jobb och av lön.
            En 35 timmars arbetsvecka innebär en lönesänkning med 10-12 %,
            och jag undrar hur många som upplever att detta är en kraftig
            ökning av livskvaliteten. Det blir i själva verket en ohyggligt
            påfrestande ransonering av jobb, av välfärd och av lön. Det är
            helt destruktivt.
          </note>
          <note>
            Att tro att det är någonting annat än våra samlade arbetsinsatser
            som skapar grunden för välfärden och en viktig del av livskvaliteten
            är att tänka galet. Jag hoppas verkligen att arbetsmarknadsministern
            var mera obenägen att lyssna på det än han var i några andra sammanhang
            när Birger Schlaug talade.
          </note>
          <note type="speaker">
            Anf. 11 HANS ANDERSSON (v)
          </note>
          <note>
            Fru talman! Låt mig börja med att säga några ord om det förslag
            som har diskuterats en hel del och som kallas RAS. Det är en vital
            del i regeringens program.
          </note>
          <note>
            Det är kvantifierat till 110 000 i tabellerna, och det motiverar
            att man drar ner på den aktiva arbetsmarknadspolitiken. Vi har
            nu svarat med att finansiera en uppdragning, för att hindra att
            människor utförsäkras och för att hindra att den öppna arbetslösheten
            går i taket.
          </note>
          <note>
            RAS-förslaget är uselt. Det är mycket dåligt berett. Betänkandet
            från den offentliga utredningen är på fyra sidor, och där berättas
            att utredaren bedömer att det är ett bra förslag. Jag förstår
            inte hur man kan lägga det som grund för en proposition.
          </note>
          <note>
            Samtidigt kom en forskarrapport, vars slutsats är denna: "- -
            - sysselsättningsskapande subventioner givit en ganska liten nettoeffekt
            på sysselsättningen och att dödviktseffekten är betydande."
          </note>
          <note>
            Det handlar om olika typer av anställningsstöd, men det som nu
            föreslås är ju sämre än något annat.
          </note>
          <note>
            De enda som har haft datauppgifter och kunnat göra en beräkning
            på detta är AMS, och vi har hört resultatet. Det var nästan tragiskt
            att höra utfrågningen i går.
          </note>
          <note>
            Jag vädjar till arbetsmarknadsministern och till
          </note>
          <note>
            Johnny Ahlqvist, som är utskottets ordförande, att betänka att
            riksdagen har att ansvara för statens finanser. Riksdagen har
            att fatta kloka beslut och se till att det är effektivitet i åtgärderna.
            Jag gillar inte att man gör upp natten innan, så att den proposition
            som ligger på riksdagens bord inte längre gäller. I ett slags
            hästhandel har man träffat en uppgörelse; du får en banan, så
            äter jag päron. Anders Sundström tycker kanske att det är "jädrar
            anamma", eller pitekulturen, men som ledamot i Sveriges riksdag
            betackar jag mig för det.
          </note>
          <note>
            Vi är inte så fördomsfulla, och vi är inga besserwissrar. Ett
            anställningsstöd kanske kunde ha en innebörd, trots konjunkturförloppet,
            om det kombinerades med skarpa begränsningar av övertidsuttaget
            och fördyrade arbetsgivaravgifter på övertidsuttaget, som i dag
            uppgår till 5 % i industrin. Redan i mars-april beräknar Metallindustriarbetareförbundet
            att dispensansökningarna kommer.
          </note>
          <note>
            Ta vara på våra förslag, som drastiskt skulle omvandla övertidsuttag
            till riktiga jobb! Där kan vi snabbt hämta hem 25 000-30 000 jobb
            netto.
          </note>
          <note>
            Gå med på vårt förslag att begränsa företagsstorleken och därmed
            gynna de företag som i huvudsak är beroende av hemmamarknaden
            och som har det svårt!
          </note>
          <note>
            Ta i beaktande vårt förslag om de långtidsarbetslösa i stället
            för en godtycklig period på fyra veckor i november-december!
          </note>
          <note>
            Varför skall man stimulera sysselsättningen med förslag som nästan
            berör antiken, Anders Sundström?
          </note>
          <note>
            I januari anställdes folk, och de skall retroaktivt stimuleras
            därför att riksdagen den 22 februari skall fatta beslut om att
            man skall få anställningsstöd. Det beror förmodligen på att Anders
            Sundström har varit ute och lovat det. Som parlamentariker kan
            jag inte acceptera att riksdagen på det sättet förbigås, bara
            därför att arbetsmarknadsministern hittar en partner i mörka natten.
          </note>
          <note>
            Varför skall kommuners och landstings sjukvårdare och utbildare
            diskrimineras? Varför vill Anders
          </note>
          <note>
            Sundström premiera privata företag, som Praktikertjänst och privata
            skolor om de organiserar sig i bolagsform? Per Unckel kanske tycker
            att det är bra, men jag tror inte det, trots att han av ideologiska
            skäl gärna vill ha privata alternativ på det offentligas bekostnad.
            Men t.o.m. han tycker, som jag, att det blir en fullkomligt orimlig
            snedvridning. Det är en gåta att man från socialdemokratisk utgångspunkt
            kan försvara detta.
          </note>
          <note>
            Jag har också lagt fram förslag angående anställningsformer m.m.
          </note>
          <note>
            Jag vädjar till utskottets ordförande att inte låta sig köras
            över av maktfullkomliga regeringsledamöter, utan att han försvarar
            riksdagens roll som sansad och klok lagstiftare.
          </note>
          <note type="speaker">
            Anf. 12 BIRGER SCHLAUG (mp)
          </note>
          <note>
            Fru talman! Hans Andersson tycker nog att han är sansad och klok.
            Det blev mycket skäll från höger och från vänster på en uppgörelse
            som innebär en av de största miljöinvesteringar under en begränsad
            period som någonsin har gjorts i Sverige. Det är intressant.
          </note>
          <note>
            Jag skall senare återkomma till min syn på RAS.
          </note>
          <note>
            Jag skall ta upp frågan om arbetstidsförkortning.
          </note>
          <note>
            Per Unckel säger att en sådan är ansvarslös, och Anne
          </note>
          <note>
            Wibble säger att den är destruktiv.
          </note>
          <note>
            Hur känns det att vara med i ett parti där kvinnoförbundet är
            så destruktivt att man vill förkorta arbetstiden, Anne Wibble?
          </note>
          <note>
            Det Per Unckel sade har jag hört förr från högern.
          </note>
          <note>
            När arbetstiden i landet var 54 timmar tyckte man att det var
            förskräckligt att förkorta arbetstiden. När arbetstiden var 48
            timmar och sedan 45 timmar tyckte man att detta var förskräckligt.
            Nu tycker man också att en arbetstidsförkortning är förskräcklig.
          </note>
          <note>
            Det måste betyda antingen att allt som har med förkortad arbetstid
            att göra är förskräckligt eller att
          </note>
          <note>
            Per Unckel tycker att 40 timmars arbetsvecka är en naturlag och
            det evigt optimala. Det vore intressant att få ett vetenskapligt
            bevis, en utredning eller ett underlag från någonstans i världen
            som pekar på att man kan upprätthålla full sysselsättning med
            40 timmars arbetsvecka i det materiellt mogna samhället. Per
          </note>
          <note>
            Unckel kanske kan tala om var det finns. Om han inte kan göra
            det måste den enda orsaken till att han inte ens vill diskutera
            förkortad arbetstid vara att han egentligen gillar hög arbetslöshet,
            därför att det driver ner lönerna.
          </note>
          <note>
            Vänsterpartiet och Socialdemokraterna höjde ju gemensamt arbetsgivaravgifterna
            i höstas. Därmed lade man, menar vi i Miljöpartiet, ökad skatt
            på arbetstid, vilket försvårar för människor att komma in på arbetsmarknaden.
            Man gör vanligt mänskligt arbete dyrare. Det tycker vi är negativt
            - vi vill, som ni alla vet, skatteväxla. När man på det sättet
            gör arbete dyrare leder det till att reparationer blir dyrare,
            att underhåll blir dyrare, att återvinning blir dyrare, att industriella
            kretslopp, som är basen i ett kretsloppssamhälle, faktiskt blir
            dyrare. Samtidigt blir också vård, omsorg, skola och utbildning,
            där många människor är inblandade, dyrare.
          </note>
          <note>
            Det här vill vi ändra på - vi vill skatteväxla. Vi lanserade
            begreppet skatteväxling - det är numera nästan politiskt allmängods.
            Det innebär att man sänker arbetsgivaravgifterna och höjer energiskatter
            och andra miljörelaterade skatter, men inte bara och inte främst
            för småföretag, som Elving Andersson pratade om. Skall man höja
            energiskatterna mer för småföretag än för storföretag? Jag förstod
            inte alls din tanke när du sade att skatteväxling främst skall
            komma småföretag till godo, Elving Andersson. Det förstår jag
            inte alls!
          </note>
          <note>
            Skatteväxling är helt enkelt nyckeln till framtiden.
          </note>
          <note>
            Det ger fler jobb, det ger bättre miljö, det blir lönsamt för
            företagen att rationalisera bort miljöförstöringen och satsa på
            ny, miljörelaterad teknik i stället för att rationalisera bort
            människor. Det finns mycket som talar för att det var klokt och
            bra att en gång i tiden införa skatt på arbetstid i form av arbetsgivaravgifter.
          </note>
          <note>
            Det medförde att man rationaliserade bort en massa dåliga arbeten.
            Det var alldeles utmärkt. Men nu har vi kommit till en punkt där
            vi måste vända på alltihop och i stället se till att det blir
            företagsekonomiskt räntabelt att investera bort miljöförstöringar.
            Det som är hållbart långsiktigt måste bli lönsamt kortsiktigt.
          </note>
          <note>
            Många säger att vi inte har råd med detta, eftersom skattebasen
            då skulle minska. Men även om man gör en så dramatisk skatteväxling
            som vi vill - många upplever det som dramatiskt - innebär det
            totalt sett att kanske 50 miljarder av samhällets totala 550 miljarder
            i skatteinkomster försvinner. Dem kan man naturligtvis på 30 års
            sikt ersätta med exempelvis höjd konsumtionsskatt. En skatteväxling
            är alltså central för ett framtida samhälle.
          </note>
          <note type="speaker">
            Anf. 13 MATS ODELL (kds)
          </note>
          <note>
            Fru talman! Jag tycker att det är allvarligt att Anders Sundström
            och därmed regeringen är så fixerad vid nya idéer som RAS - som
            ingen vill ha, utom
          </note>
          <note>
            Birger Schlaug, Marianne Samuelsson, Eva Goës och
          </note>
          <note>
            Miljöpartiets riksdagsgrupp i övrigt - och Allan Larssons arbetsföretag,
            som inte är några företag, som skall ha anställda som inte är
            några anställda och som skall tränga ut de privata tjänsteföretagen.
            Det finns undersökningar som visar att varje sådant arbete tränger
            ut 0,7 ordinarie arbeten på en marknad där man konkurrerar.
          </note>
          <note>
            Varför detta ringaktande av de beprövade erfarenheterna av vad
            som faktiskt krävs för att få en långsiktig och stabil utveckling
            av investeringar och nya jobb? Nu hänvisar Anders Sundström till
            Nerikes
          </note>
          <note>
            Allehanda och Sydsvenska Dagbladet. Nerikes Allehanda hade faktiskt
            fel på en grundläggande punkt:
          </note>
          <note>
            Man trodde att oppositionen behövde dessa 7 miljarder för att
            lappa ihop sina egna budgetalternativ. Det är en fullständigt
            vansinnig tanke, eftersom de 7 miljarderna inte fanns i sinnevärlden.
            De finns ju ingenstans i budgetpropositionen. Det är därför som
            vi kristdemokrater bara tillgodoräknar oss 700 miljoner.
          </note>
          <note>
            Vi inser att ni måste låna de här pengarna - det är räntekostnaden
            man möjligtvis kan tillgodoräkna sig.
          </note>
          <note>
            Passa på nu, Anders Sundström, och tala om hur ni skall finansiera
            den här underbara natten som ni nu gemensamt har glatt er åt här
            i kammaren!
          </note>
          <note>
            Jag talade tidigare om företagsklimatet. Vi får inte glömma bort
            att svenska företag under 80-talet investerade tio gånger mer
            i utlandet än i Sverige. 200 000
          </note>
          <note>
            nya jobb tillkom i svenska företag i utlandet under 80-
          </note>
          <note>
            talet. Där ser vi effekterna av företagsklimatet.
          </note>
          <note>
            Det kanske allra allvarligaste är att socialdemokraterna tycks
            ha kvar vad jag brukar kalla för den socialistiska bilden av den
            svenske familjeföretagaren.
          </note>
          <note>
            Ni styrs för mycket av den socialistiska bilden av den svenske
            familjeföretagaren som kapitalägaren, motparten. Den har väglett
            er för mycket vid utformandet av företagarpolitiken. Den förra
            regeringen, fyrklöverregeringen, genomförde ett antal viktiga
            strukturreformer som förbättrade svensk ekonomis förutsättningar
            att skapa långsiktigt uthållig tillväxt och hävda sysselsättning
            och välfärd.
          </note>
          <note>
            Men allra allvarligast är att regeringen uppenbarligen saknar
            en långsiktig och konsistent ekonomisk strategi för att åstadkomma
            nya jobb i näringslivet.
          </note>
          <note>
            Anders Sundström vill nästan plocka de arbetslösa med pincett
            - en och en, säger han - till en kostnad av
          </note>
          <note>
            1 miljon styck. Det är inte en hållbar strategi, Anders
          </note>
          <note>
            Sundström.
          </note>
          <note>
            Att regeringen tänker framhärda i denna sin statiska syn på sysselsättning
            och tillväxt framgick av vad
          </note>
          <note>
            Göran Persson sade i Ekot i går. När han blev konfronterad med
            Långtidsutredningens förkastelsedom över den förda arbetsmarknadspolitiken
            deklarerade han: Nu är inte tid att ta itu med frågor om mer flexibel
            arbetsrätt och sänkt skatt på arbete, som företagarna ständigt
            efterfrågar. Nej, nu måste vi först få ordning på statens finanser
            genom att ta in mera pengar och pressa ned arbetslösheten med
            s.k. aktiv arbetsmarknadspolitik. Sedan kanske man kan fundera
            över de strukturella åtgärderna. Men varför inte nu omedelbart,
            Anders Sundström, göra det som inte kostar landet någonting som
            att ta itu med arbetsrätten? Det vore en aktiv och dessutom klok
            åtgärd!
          </note>
          <note>
            Anf. 14 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Fru talman! Mats Odell tycker inte att det behövs nya idéer.
            Inte Per Unckel heller. Ni har i tre år regerat det här landet.
            En halv miljon jobb har försvunnit.
          </note>
          <note>
            I det läget går ni upp i kammarens talarstol och säger:
          </note>
          <note>
            Det behövs inget nytt.
          </note>
          <note>
            Kan ni tänka er! De som har åstadkommit någonting som inte har
            hänt tidigare under hela 1900-talet -
          </note>
          <note>
            jag tänker då på att så många jobb försvann under så kort tid
            - tycker att det inte behövs någonting nytt.
          </note>
          <note>
            Jag tycker faktiskt att det är hyckleri när gamla statsråd på
            det här sättet en efter en springer upp i talarstolen och berättar
            att det inte behövs någonting nytt.
          </note>
          <note>
            Per Unckel säger att vi slösar. När ni satt i regeringen använde
            ni 100 miljarder kronor till att betala ut kontant arbetslöshetsunderstöd
            till dem som var arbetslösa. Ni lånade 65 900 miljoner kronor
            för att betala kontant arbetslöshetsunderstöd. 65 900 miljoner
            kronor lånade ni för att betala ut kontant arbetsmarknadsstöd.
            Nu anklagar ni mig för att slösa när vi vill investera 5 miljarder
            kronor för att se till att människor får jobb! Om det är någon
            som skall anklagas för slöseri så är det inte jag utan ni!
          </note>
          <note>
            Elving Andersson säger att jag skall läsa Långtidsutredningen.
            Han tar den till stöd för att det inte behövs några nya idéer.
            Vad säger då Långtidsutredningen? Den säger att det behövs nya
            lösningar i arbetsmarknadspolitiken. Den säger att vi skall bygga
            ut det reguljära utbildningsväsendet, därför att det har bättre
            förutsättningar att klara sig. Vi använder pengar för att bygga
            ut det reguljära utbildningsväsendet i stället för arbetsmarknadsutbildningen.
            Långtidsutredningen menar att det är viktigt att regeltillämpning
            och praxis när det gäller arbetsmarknadskassan följs upp.
          </note>
          <note>
            Jag använder ett helt avsnitt i handlingsprogrammet till argumentation
            för att det krävs en uppstramning av reglerna gällande arbetslöshetsförsäkringen.
          </note>
          <note>
            Jag argumenterar för en återgång till det som var arbetarrörelsens
            idé när det gäller omställningsförsäkringen. Då sade vi: Gör din
            plikt, kräv din rätt!
          </note>
          <note>
            Långtidsutredningen varnar också för att effekterna för äldre,
            lågutbildade och invandrare kan bli negativa om LAS luckras upp.
            Om stora grupper slås ut från arbetsmarknaden är det naturligtvis
            en samhällsekonomisk olycka.
          </note>
          <note>
            Anne Wibble gillar inte att jag läser vad en arbetslös har skrivit.
            Jag lovar Anne Wibble att jag säkert träffar lika många arbetslösa
            som hon gör. När Anne
          </note>
          <note>
            Wibble var finansminister försvann 10 000 jobb bara i mitt hemlän,
            som inte är så stort. Det är inte på arbetsmarknadspolitikens
            område de största insatserna skall sättas in. Precis som vi sade
            i budgetpropositionen skall resurserna användas i ekonomisk politik
            och näringspolitik. Under Anne Wibbles år var arbetsmarknadspolitiken
            städgumma. Nu skall den bli en spjutspets inför framtiden.
          </note>
          <note>
            Anne Wibble frågade om vi socialdemokrater vågar tänka om. Hela
            vårt handlingsprogram är ett enda stort nytänkande. Hela arbetsmarknadspolitiken
            ledde under er tid till en enda stor passivitet. 100 miljarder
            kronor i kontant arbetsmarknadsstöd var vad ni åstadkom under
            era tre år.
          </note>
          <note type="speaker">
            Anf. 15 PER UNCKEL (m)
          </note>
          <note>
            Fru talman! Det är inte utan att orden får ändrade valörer när
            budgetpropositionens sysselsättningsprogram plötsligt utnämns
            till nytänkande.
          </note>
          <note>
            Fru talman! Anders Sundström vill investera 5
          </note>
          <note>
            miljarder kronor i 5 000 nya jobb. 3,2 miljarder kronor vill
            han investera i 9 000 s.k. N/T-platser. Det är de två dyraste
            arbetsmarknadsinsatser som Sverige har skådat genom historien.
            I detta hänseende, Anders
          </note>
          <note>
            Sundström, är det verkligen fråga om ett nytänkande.
          </note>
          <note>
            Fru talman! Den socialdemokratiska sysselsättningspolitiken har
            som den här debatten har visat ett dubbelfel. Den träffar inte
            de verkligt utsatta med meningsfulla åtgärder. Den ger inte heller
            förutsättningar för de företag som skall stå för de nya jobben
            att växa. Mycket sämre än så kan en politik inte vara.
          </note>
          <note>
            Anders Sundström har i en störtflod av ordrika tidningsuttalanden
            varit upprörd över att moderaterna är kritiska mot hans insatser
            så här långt. Det tål vi moderater. Såvitt vi förstår är den kritik
            vi har levererat mild jämfört med den som kommer från alla arbetslösa.
            Tål Anders Sundström den kritiken?
          </note>
          <note>
            Arbetsmarknadsministern har utbett sig om ett nationellt samförstånd
            om jobben. Det finns goda skäl till att det inte har gått så bra
            när det gäller den politik som regeringen hittills har presenterat.
            Samförståndet har blivit en rödgrön röra utan förankring i verkligheten.
            Dess värre har den här debatten från Anders
          </note>
          <note>
            Sundströms sida inte tillfört någonting som kan bidra till att
            det riktiga samförståndet skulle kunna etableras. Detta borde
            nämligen sökas kring växtkraften i företagen och därmed kring
            säkerställandet av en låg arbetslöshet på sikt. Om Anders Sundström
            ville ta initiativ till detta skulle hans möjligheter att lyckas
            vara större. Gör han det inte får han finna sig i att allt fler
            för Sveriges skull ger honom rådet att t.o.m.
          </note>
          <note>
            spendera ytterligare några dagar i veckan hemma i
          </note>
          <note>
            Piteå.
          </note>
          <note type="speaker">
            Anf. 16 ELVING ANDERSSON (c)
          </note>
          <note>
            Fru talman! Birger Schlaug förstår inte hur en skatteväxling
            skulle kunna gynna småföretagen. Det är naturligtvis möjligt att
            styra att de sänkta arbetsgivaravgifterna primärt skall riktas
            mot småföretagen.
          </note>
          <note>
            Jag inser att Birger Schlaug har litet svårt att förstå småföretagen
            och deras situation. Efter uppgörelsen om RAS där man satte en
            gräns på 500 anställda, sade Birger Schlaug att det hade fått
            en småföretagarinriktning. Man undantog ungefär 300 företag. Resten
            av företagen i landet är enligt Birger Schlaugs mening småföretag.
            Jag inser att man har litet svårt att förstå hur man jobbar gentemot
            småföretagen när man har sådana utgångspunkter.
          </note>
          <note>
            Fru talman! För att på sikt klara av att bemästra arbetslösheten
            och för att nyttja konjunkturuppgången måste vi föra en ekonomisk
            politik som leder till sänkt ränta. Vi måste ha stabila långsiktiga
            spelregler för näringslivet. Vi måste ha goda utvecklingsmöjligheter
            för småföretagen och skatteväxling med permanent sänkning av arbetsgivaravgifterna.
            Vi behöver satsa på nya gröna jobb, bl.a. genom att utveckla regionala
            miljöteknikcentra. Vi behöver en regionalpolitik som medför att
            tillväxten och utvecklingen kommer hela vårt land till del.
          </note>
          <note>
            Fru talman! Anders Sundström sade att hans arbetsmarknadspolitik
            skulle vara en spjutspets inför framtiden. Låt mig avsluta denna
            debatt med att säga att jag inte tvivlar på Anders Sundströms
            vilja. Men jag tvivlar väldigt mycket på hans förmåga.
          </note>
          <note type="speaker">
            Anf. 17 ANNE WIBBLE (fp)
          </note>
          <note>
            Fru talman! Till Birger Schlaug vill jag först säga att Folkpartiets
            kvinnoförbund icke har någon generell 35-timmarsvecka med 40-timmarslön
            på sitt program. Jag föreslår att Birger Schlaug läser på bättre.
          </note>
          <note>
            Man förespråkar en flexibel arbetstid. Det är faktiskt en mycket
            konstruktiv och bra idé.
          </note>
          <note>
            Jag befarade att Anders Sundström skulle återfalla i att beskylla
            mig och andra för att ha skapat arbetslösheten. När man är illa
            ute i en debatt är det mycket lätt hänt att man tar till väldigt
            hård ord, som jag förmodar att man vet inte är korrekta. Jag tycker
            att det är litet tråkigt att man inte skall kunna föra en diskussion
            om det allvarligaste problemet i Sverige utan att återfalla i
            den här typen av tvist om vem som skapade vilka problem.
          </note>
          <note>
            Låt oss vara överens om att vi alla är medskyldiga till detta.
            Då kan vi klara av debatten. De mera demagogiska tongångarna kan
            vi spara till andra tillfällen, t.ex. memoarer. Jag tror inte
            att någon är särskilt road av det. Folk vill naturligtvis veta
            vad de olika partierna och särskilt regeringen har för förslag
            för att lösa problemen.
          </note>
          <note>
            Det är uppenbart att det behövs många nya idéer -
          </note>
          <note>
            dock inte sådana idéer som regeringen och Anders
          </note>
          <note>
            Sundström hittills har presterat om RAS, N/T-bonus, arbetsföretag
            m.m. De flesta sakkunniga på området tycks faktiskt vara överens
            om att det inte är det som behövs. Vad som behövs är att vi verkligen
            inventerar allt som vi och andra vet om hur man bär sig åt för
            att uppmuntra entreprenörer. Hur bär man sig åt för att uppmuntra
            tiotusentals människor att skapa företag så att vi kan få fram
            hundratusentals nya jobb? Det krävs nya idéer för en explosion
            av kunskapsföretag så att vi inte fastnar i en mängd låglönejobb.
          </note>
          <note>
            Vi i Folkpartiet tycker att detta är en övergripande viktig uppgift
            för att knäcka arbetslösheten. Med det som Anders Sundström har
            sagt om regeringens politik i dag framstår tyvärr Långtidsutredningens
            eftersläpningsscenario som det mest sannolika, där arbetslösheten
            ligger kvar över 11 % till år 2010. Det är förfärligt.
          </note>
          <note type="speaker">
            Anf. 18 HANS ANDERSSON (v)
          </note>
          <note>
            Fru talman! Låt mig hänvisa till ett par rader i
          </note>
          <note>
            Långtidsutredningen - jag vet inte om Anders Sundström hann dit:
            Slutsatsen blir att man undrar om de sysselsättningssubventionerade
            åtgärderna kan ifrågasättas. I stället skall man satsa på förmedling,
            utbildning och aktiviteter för rörlighet.
          </note>
          <note>
            Långtidsutredningen verkar ha läst en motion som
          </note>
          <note>
            Vänsterpartiet har lämnat in. Men den har faktiskt inte gjort
            det. Utredningen skrevs tidigare. Man ifrågasatte även starkt
            denna effekt i Långtidsutredningen.
          </note>
          <note>
            RAS ger dåliga effekter. Det har jag varit inne på.
          </note>
          <note>
            Men det läcker också som ett såll. Hur många miljarder som läcker
            ut utan sysselsättningseffekt kan man tvista om: kanske 3, kanske
            4 miljarder.
          </note>
          <note>
            Anders Sundström antydde på hearingen i går att
          </note>
          <note>
            RAS kunde vara ett sätt att återföra ekonomisk stimulans efter
            de åtstramningar som regeringen har vidtagit med Vänsterpartiets
            goda minne och till följd av överenskommelse under hösten. Om
            det är så, är det den mest groteska fördelningspolitiska insats
            som jag har hört talas om - att läcka ut 3 miljarder kronor till
            just dem på arbetsgivarsidan som inte behöver pengarna!
          </note>
          <note>
            Låt mig också säga att det finns bekymmersamma felräkningar i
            Arbetsmarknadsdepartementets underlag. Det får vi ta upp i riksdagen
            när vi behandlar ärendet, men det gör det svårt att bedöma kvaliteten
            i vissa avseenden. Att arbetslöshetsförsäkringen under
          </note>
          <note>
            20 år är utformad som en ren ungdomsdiskriminering kan aldrig
            godtas.
          </note>
          <note>
            Det är oklokt att avskaffa permitteringslöneersättningen, därför
            att det är dyrare att ha folk i arbetslöshet än att de är permitterade.
            Det finns en trepartsöverenskommelse som man i så fall borde ha
            åtgärdat.
          </note>
          <note>
            Nyheter är skatteväxling, investeringsbidrag, räntebidrag till
            små företag, arbetstidsreform, kompetenshöjande framtidsfonder,
            kommunakut. Vi har finansierat vartenda öre, allt i syfte att
            sätta människor i arbete och spara så att vi får sunda statsfinanser.
          </note>
          <note>
            Kom ihåg att Vänsterpartiet står där det står! Anders Sundström
            hittar oss alltid, men då får han inte hoppa tuva alltför långt.
          </note>
          <note type="speaker">
            Anf. 19 BIRGER SCHLAUG (mp)
          </note>
          <note>
            Herr talman! Jag har förmodligen i själva verket mer rötter i
            småföretag än vad Elving Andersson har.
          </note>
          <note>
            Jag vet mycket väl vad småföretag är. Men att sänka arbetsgivaravgiften
            i småföretag och höja energiskatterna för storföretag för att
            få det hela att gå ihop är inte speciellt bra. Sverige behöver
            också stora företag.
          </note>
          <note>
            Det är faktiskt så.
          </note>
          <note>
            Jag förstår inte varför man rakt över är så rädd.
          </note>
          <note>
            Man låser fast sig vid en lagstadgad normalarbetstid på 40 timmar
            när det inte finns en enda utredning någonstans som visar att
            man kan få full sysselsättning om man har en sådan lag.
          </note>
          <note>
            Unckel, Wibble, Elving Andersson och Mats
          </note>
          <note>
            Odell har talat om hur många tusen jobb RAS ger.
          </note>
          <note>
            Unckel sade "några tusen", Andersson sade "5 000"
          </note>
          <note>
            och Odell sade "kanske bara 5 000". Vi kom kanske närmare sanningen
            ju närmare Vår Herre vi kom i detta fall. Det är alltid något.
            Man skall ha klart för sig att allergisaneringsprojektet dessutom
            kommer att ge mycket säkra jobb.
          </note>
          <note>
            Det är också intressant att höra att de borgerliga partierna
            inte nämner så mycket om den företagarorganisation som besökte
            arbetsmarknadsutskottet i går.
          </note>
          <note>
            Man har varit ganska tyst när det gäller detta. Det förstår jag.
            Organisationen sågade nämligen alla bidragssystem - både den gamla
            regeringens och den nya regeringens. Det var väldigt mycket politik
            i deras framträdande. Jag förstår att man från borgerligt håll
            var väldigt tyst och inte hänvisade så mycket dit.
          </note>
          <note>
            Dessutom tycker jag att det är litet makabert att det enda förslag
            vi egentligen har hört från de borgerliga är "Riv arbetsrätten!".
            Det är det enda konkreta vi har hört. Men vad sjutton är människor
            för någonting?
          </note>
          <note>
            Är de produktionsfaktorer, eller är människor faktiskt något
            mer, någon som har rätt till en rimlig arbetsrätt?
          </note>
          <note>
            Det enda konkreta vi har hört från de borgerliga partierna är
            "Riv arbetsrätten, så löser sig allting!". Var finns de erfarenheterna
            någonstans?
          </note>
          <note type="speaker">
            Anf. 20 MATS ODELL (kds)
          </note>
          <note>
            Herr talman! Jag tycker att Birger Schlaug skulle göra några
            studiebesök ute bland de svenska småföretagen. Om han tror att
            det bara är politik de sysslar med när de uppträder i arbetsmarknadsutskottet
            förstår jag att han kan ha de uppfattningar han har.
          </note>
          <note>
            Anders Sundström fnyser när jag talar om att det behövs långsiktiga
            och beprövade metoder för att åstadkomma investeringar och nyanställningar.
            Han säger att vi lånade 65 miljarder 900 miljoner till KAS, och
            det låter ungefär som att alla landets strukturella problem uppstod
            mellan oktober 1991 och september
          </note>
          <note>
            1994.
          </note>
          <note>
            Sanningen, Anders Sundström, är att Sverige var det tredje rikaste
            landet inom OECD 1970. Bara USA
          </note>
          <note>
            och Schweiz var rikare. 1991, alltså innan alla problem kunde
            skyllas på den fyrklöverregering som då tillträdde, hade vi passerats
            av Luxemburg, Tyskland,
          </note>
          <note>
            Japan, Frankrike, Danmark, Belgien, Österrike, Italien och Norge.
            Under den tiden hade vi fallit tillbaka.
          </note>
          <note>
            Där grundlades de strukturproblem som nu slår ut i full blom.
            I dag är bara 7 länder fattigare än Sverige inom OECD.
          </note>
          <note>
            Vad som borde ha utgjort en huvudfråga i dagens debatt, men som
            förbigås med tystnad också av Anders Sundström, är att vi under
            den period som nu ligger framför oss - 94-96 - inte ens passerar
            genomsnittstillväxten bland OECD-länderna, trots att en verklig
            högkonjunktur nu lär stå för dörren.
          </note>
          <note>
            Om vi fortsätter med den tillväxt vi har haft de senaste 20 åren
            kommer även de sista länderna att passera oss. Innan personer
            i Anders Sundströms och
          </note>
          <note>
            Göran Perssons ålder har nått pensionsåldern kommer vi av allt
            att döma fortfarande att ha en högre levnadsstandard än Turkiet,
            Grekland och Portugal.
          </note>
          <note>
            Det krävs, Anders Sundström, något mer än de aktiva åtgärderna.
            Den socialistiska bilden av den svenske familjeföretagaren måste
            för alltid försvinna.
          </note>
          <note>
            Anf. 21 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Nu har vi lyssnat på de olika partiernas ståndpunkter
            när det gäller arbetsmarknadspolitiken. Väldigt mycket tid har
            ägnats åt att bedöma socialdemokratin.
          </note>
          <note>
            Moderaternas recept är försämrad arbetsrätt och upphävt kollektivavtal.
            Kollektivavtalet var ett genombrott i Sverige. Arbetsgivarna accepterade
            föreningsrätten. Tänk att man skulle få uppleva att ett stort
            parti i Sveriges riksdag ifrågasätter denna föreningsrätt! Jag
            trodde inte att det skulle hända.
          </note>
          <note>
            Den största satsningen i handlingsprogrammet är faktiskt 20 miljarder
            kronor till utbildning. Verkligheten, Per Unckel, finns kanske
            inte bara hos de gossar som har travat mellan Helgeandsholmen
            och ett kvarter inte långt härifrån. Det kan hända att en del
            av verkligheten också finns en bit längre bort.
          </note>
          <note>
            Jag sträckte ut handen i Dagens Nyheter till debatt, diskussion
            och dialog, Anne Wibble. Men det ni föreslår i er motion är inte
            det Anne Wibble säger i talarstolen. Ni pratar om en återgång
            till de passiva åtgärderna och väldigt litet av det nya. Våga
            själv lämna retoriken, Anne Wibble! Våga ge er ut på någonting
            nytt! Det är mitt besked.
          </note>
          <note>
            65 miljarder 900 miljoner kronor lånades upp i arbetsmarknadsfonden
            under Mats Odells tre år. När ni regerade rasade arbetsmarknaden
            utför. Det var vad som hände.
          </note>
          <note type="speaker">
            Anf. 22 KENT OLSSON (m)
          </note>
          <note>
            Herr talman! Under valrörelsen sade Socialdemokraterna att arbetslösheten
            kommer att sjunka rejält, kronan bli starkare och räntan sjunka
            med en socialdemokratisk regering. Vad av detta har egentligen
            hänt? Ingenting. Arbetslösheten har sjunkit något i den högkonjunktur
            vi befinner oss i, men man skulle kunna säga att den sjunker trots
            den politik Socialdemokraterna för. Den socialdemokratiska politiken
            går nämligen på tvärs mot det mesta.
          </note>
          <note>
            Det är i företagen som de nya anställningarna skall ske. Det
            är alla överens om. Vad gör då Socialdemokraterna? Jo, man höjer
            skatter och arbetsgivaravgifter, återställer turordningsregler
            och fackligt veto och minskar möjligheterna till provanställning
            och visstidsanställning.
          </note>
          <note>
            Detta sker trots en stark kritik från företagare, däribland många
            socialdemokratiska sådana. En politik mot företagare ger ju inte
            mer jobb.
          </note>
          <note>
            Detta var förslag som socialdemokraterna lade fram 1994. Vad
            föreslår man då 1995? Jo, att det skall satsas 7 miljarder, nu
            devalverade till 5 miljarder, på att skapa, som arbetsmarknadsministern
            uttalade i budgeten, 10 000 nya jobb, som nu enligt AMS
          </note>
          <note>
            blir 5 000 nya jobb.
          </note>
          <note>
            Ingvar Carlsson hänvisade i vintras till regeringens kommande
            sysselsättningspaket som historiskt. I detta avseende har han
            fått rätt - aldrig tidigare har så få jobb skapats för så mycket
            pengar. Kostnaden per jobb är ca 1 miljon kronor. T.o.m. LO är
            emot RAS.
          </note>
          <note>
            Vi moderater har i motioner påvisat hur fler arbeten kan tillskapas
            och arbetslösheten minskas. Per
          </note>
          <note>
            Unckel har tidigare redogjort för detta. Jag tänker därför i
            återstoden av mitt anförande koncentrera mig på de arbetsrättliga
            regler som finns och som måste förändras. Möjligheter måste öppnas
            för enskilda anställningsavtal mellan företag och företagare.
          </note>
          <note>
            Den svenska arbetsmarknadslagstiftningen och kollektivavtalen
            utgör en kollektivisering av arbetsmarknadsförhållanden som gör
            de svenska villkoren till de mest rigida i världen. I vissa andra
            europeiska länder finns till vissa delar motsvarigheter, men en
            reglering med en så total omfattning finns i få andra länder.
            Det finns starka belägg för att regleringen av den svenska arbetsmarknaden
            hämmar en dynamisk utveckling och därmed också tillkomsten av
            nya arbeten.
          </note>
          <note>
            Flera av arbetsmarknadslagarna, t.ex. lagen om anställningsskydd,
            premierar dem som har arbete men försvårar för dem som inte redan
            har fått fast fot på arbetsmarknaden. Lagstiftningen bidrar därmed
            till en utslagning av människor. Den karaktär av skyddslagstiftning
            som reglerna för dem som redan finns på arbetsmarknaden har får
            till effekt att den rörlighet som den nya tiden kräver kommer
            till stånd i mindre utsträckning än vad som vore önskvärt. Förutom
            de arbetslöshetsskapande effekter som detta får kommer det att
            medföra att det blir allt svårare att få tillgång till den arbetskraft
            som behövs i olika företag och branscher.
          </note>
          <note>
            Det var i medvetande om detta som den förra regeringen inledde
            förnyelsen av arbetsrätten. Också de mycket blygsamma förändringar
            till gagn för de arbetssökande och dynamiken i företagen som beslutades
            1993 har emellertid nu återtagits. Jag är övertygad om att väsentliga
            förändringar av villkoren på arbetsmarknaden måste genomföras,
            om Sverige skall kunna klara konkurrensen och bereda fler riktiga
            arbeten.
          </note>
          <note>
            Den nuvarande lagstiftningen motverkar den mänskliga utveckling
            som ett samhälle i frontlinjen måste främja.
          </note>
          <note>
            Den förändring som vi vill se tar sin utgångspunkt i det framträdande
            personliga inslaget i det nya arbetslivet. Det innebär att tvingande
            kollektiviserande lagstiftning som en gång tillkom för det gamla
            industrisamhällets behov bör ersättas med så individuella relationer
            som möjligt. Kollektivavtal kan i detta sammanhang vara väl så
            utvecklingshämmande som någonsin lagstiftning.
          </note>
          <note>
            Vägen bort från en reglering med en halvsekelgammal historia
            med starka organiserade förmånstagare är inte okomplicerad. Vi
            vill förorda en process efter två linjer.
          </note>
          <note>
            Den gradvisa reformeringen av arbetsmarknadslagstiftningen bör
            återigen igångsättas, men med mera målmedvetna ambitioner. I god
            tid före år 2000 måste all arbetsmarknadslagstiftning ha utvecklats
            på ett sådant sätt att den främjar den angelägna förnyelsen av
            arbetsmarknaden.
          </note>
          <note>
            Men parallellt med denna reformering måste en generell möjlighet
            öppnas för varje arbetstagare och arbetsgivare att teckna individuella
            avtal. Till stöd för sådana avtal kan behovet av en lagstiftning
            som reglerar grunderna för anställning och eventuellt andra villkor
            behöva prövas.
          </note>
          <note>
            Genom en dubbel utvecklingsstrategi av detta slag ges arbetstagare
            och arbetsgivare valmöjlighet mellan regelverken. Tillsammans
            med de övriga inslagen i en politik för flera arbeten kommer det
            att ge fler människor tillgång till arbetsmarknaden.
          </note>
          <note>
            Jag har tidigare redogjort för på vad sätt vi anser att arbetsmarknaden
            bör reformeras, dvs. att vi tycker att man skall riva upp den
            återställningsprocess som socialdemokraterna har igångsatt. Vi
            vill att man skall se över semesterfrågor, arbetstidsfrågor och
            ledighetsregleringar, och vi vill också att de frågor som den
            av socialdemokraterna nedlagda Arbetsrättskommittén arbetade med
            bör prövas på nytt.
          </note>
          <note>
            Men vi ser alltså att detta inte är tillräckligt. Vi anser att
            det också skall ges en möjlighet till enskilda avtal mellan arbetsgivare
            och arbetstagare. I dag tycker många ungdomar att de vill jobba
            mer under en kortare tid för att sedan kunna vara lediga under
            en längre tid. Det bör finnas möjlighet att sluta sådana avtal
            mellan arbetsgivare och arbetstagare för att ge arbetstagarna
            mera flexibla villkor för sin anställning.
          </note>
          <note>
            På detta sätt ger man också möjlighet att skapa fler arbeten
            än de som nu finns. Vi anser att en utredning av detta är nödvändig.
          </note>
          <note type="speaker">
            Anf. 23 HANS KARLSSON (s)
          </note>
          <note>
            Herr talman! Arbetslöshetsbekämpningen är den viktigaste uppgiften
            för regering, riksdag och övriga samhällsaktörer under lång tid
            framöver.
          </note>
          <note>
            Särskilt viktigt är det att avskaffa den öppna arbetslösheten
            för ungdomar. Regeringens program är ett bra exempel på nytänkande
            och kraftfullhet. Att ungdomar blir bidragsberoende är förödande.
            Det måste vi förhindra genom offensiva insatser för jobb och utbildning.
            Då behövs inga åldersgränser i arbetslöshetsersättningen för att
            förhindra bidragsberoende.
          </note>
          <note>
            Arbetslöshetsbekämpningen ställer stora krav på uthållighet,
            flexibilitet kreativitet och ödmjukhet.
          </note>
          <note>
            Med ödmjukhet menar jag här att det inte är möjligt att lägga
            fast ett recept för arbetslöshetsbekämpningen och sedan slå sig
            till ro och vänta på resultatet. Det är i det här sammanhanget
            anmärkningsvärt att få höra de borgerliga företrädarna tala som
            om de aldrig har varit i närheten av regeringsmakten och ansvaret
            för arbetsmarknadspolitiken. Detta gör man efter endast fyra månader
            i opposition. I stället för denna fundamentalism är det mer angeläget
            än någonsin att ständigt våga pröva nya grepp och ompröva traditionella
            arbetsmarknadspolitiska medel.
          </note>
          <note>
            Regeringen föreslår i budgetpropositionen ett femtiotal olika
            åtgärder i kampen mot arbetslösheten.
          </note>
          <note>
            Det är utmärkt. På så sätt kan flexibilitet uppnås.
          </note>
          <note>
            Därutöver krävs att de som har att praktiskt hantera åtgärderna
            vågar och förmår använda det svängrum som finns i åtgärdsbatteriet.
          </note>
          <note>
            Herr talman! Det som bekymrar mig och många andra är de prognoser
            för utvecklingen på arbetsmarknaden som regeringen lämnar i budgetpropositionen
            och som visar på en fortsatt hög arbetslöshet trots mycket stora
            insatser. Denna dystra bild förstärks när man tar del av den nyss
            presenterade långtidsutredningen.
          </note>
          <note>
            Jag tycker inte att det är rimligt att acceptera en öppen arbetslöshet
            om 4 - 5 % under överskådlig tid.
          </note>
          <note>
            Vi skall i det sammanhanget komma ihåg att om genomsnittet är
            så högt, betyder det att vissa delar av landet har en dubbelt
            så hög öppen arbetslöshet. Den situationen har vi i delar av Örebro
            län.
          </note>
          <note>
            Trots att det går bra för många företag och det nyanställs på
            många håll, uppgår exempelvis den öppna arbetslösheten till ca
            10 % i Karlskoga. För ungdomar gäller nästan den dubbla andelen.
            Det är därför bra att regeringen håller dörren öppen för fler
            insatser om det visar sig nödvändigt. Jag tror att det dessvärre
            ganska snart kommer att bli nödvändigt att göra ännu mer på det
            arbetsmarknadspolitiska området. Det kommer också att bli nödvändigt
            att rikta speciella insatser till orter som har särskilt hög arbetslöshet.
          </note>
          <note>
            Herr talman! Jag inledde med att tala om flexibilitet när det
            gäller åtgärder mot arbetslösheten. Jag vill i det sammanhanget
            lyfta fram några synpunkter och idéer. Våra arbetsförmedlingar
            hinner i dag inte med att fullgöra sina uppgifter. Arbetslösa
            har berättat för mig att det ibland går tre till fyra månader
            utan att det tas någon kontakt från arbetsförmedlingen i syfte
            att ordna jobb eller utbildning. Det är för mig en oacceptabel
            situation, som för de arbetslösa är förnedrande och förstörande.
          </note>
          <note>
            Herr talman! En åtgärd som skulle kunna lätta på trycket hos
            arbetsförmedlingarna är att göra den särskilt upphandlade arbetsmarknadsutbildningen
            mer målinriktad.
          </note>
          <note>
            Det innebär att redan när utbildningen inleds skall siktet vara
            inställt på ett jobb som finns eller som kan tänkas finnas när
            utbildningen är klar. Länsarbetsnämnden eller arbetsförmedlingen
            skulle då i vissa fall kunna träffa avtal med utbildningsanordnare
            om utbildning med jobbgaranti. Kvaliteten och effektiviteten skulle
            höjas, och utbildningsanordnarnas kontaktnät på arbetsmarknaden
            skulle kunna tas till vara. Mer resurser skulle på det sättet
            kunna frigöras för dem som har det särskilt svårt på arbetsmarknaden.
          </note>
          <note>
            I arbetslinjens anda skulle jag också vilja att det prövas om
            det är möjligt att omvandla del av den kontanta arbetslöshetsersättningen
            till pengar som ger meningsfulla jobb.
          </note>
          <note>
            Regeringen har föreslagit att man skulle skapa s.k.
          </note>
          <note>
            arbetsföretag med en huvudsaklig inriktning på det privata näringslivet.
            Det vore intressant att pröva en variant av detta inom kommun-
            och landstingssektorn.
          </note>
          <note>
            Ett sådant arbetsföretag skulle t.ex. kunna vara en personalpool
            i äldreomsorgen. Det skulle vara en öronmärkt extra resurs som
            har möjlighet att ge de äldre välbehövlig omvårdnad utöver vad
            den ordinarie personalen hinner med.
          </note>
          <note>
            Dessutom skulle ett sådant arbetsföretag fungera som vikariepool.
            I dag är det ofta svårt att få fram vikarier med kort varsel.
            Det finns många tillfällen när det uppstår stora brister, bl.a.
            i äldreomsorgen, av det skälet att tiden är för kort för att få
            fram vikarier.
          </note>
          <note>
            Med den här modellen skulle dessa resurser finnas till hands
            när det uppstår vakanser.
          </note>
          <note>
            Herr talman! Detta skulle kunna vara en del i ansträngningarna
            att minska den öppna arbetslösheten.
          </note>
          <note>
            Anf. 24 KENT OLSSON (m) replik
          </note>
          <note>
            Herr talman! Hans Karlsson sade att man kanske behöver satsa
            ytterligare pengar på nya arbetsmarknadsåtgärder. Då skulle jag
            vilja ställa en fråga. Av vilken anledning satsar man då 7, eller
            numera 5, miljarder på de nya anställningsstödet? Det innebär
            ju att man får 5 000 nya jobb och att varje jobb kommer att kosta
            1 miljon kronor. Är det inte viktigare att satsa dessa pengar
            på andra ställen om man nu tycker att det finns behov av nya åtgärder?
            Jag finner det ytterligt förvånande att man använder dessa pengar
            på ett så enormt slösaktigt sätt när Hans Karlsson redan nu säger
            att det behövs mera pengar.
          </note>
          <note>
            Anf. 25 HANS KARLSSON (s) replik
          </note>
          <note>
            Herr talman! Jag vet inte om Kent Olsson lyssnade dåligt på vad
            jag sade i mitt anförande. Jag visade på att regeringen redan
            i budgetpropositionen håller en dörr öppen för ytterligare insatser.
          </note>
          <note>
            Jag tycker att det är näst intill oansvarigt att sedan prata
            om hur mycket varje jobb som det riktade anställningsstödet ger
            kommer att kosta. Det finns inte någon grund för att göra den
            typ av beräkningar som
          </note>
          <note>
            Kent Olsson gör.
          </note>
          <note>
            I mitt anförande pekade jag på att vi behöver en flexibilitet
            i arbetsmarknadspolitiken. Det förmådde inte den borgerliga regeringen
            skapa. Den socialdemokratiska regeringen anvisar nu en väg att
            slå in på.
          </note>
          <note>
            Anf. 26 KENT OLSSON (m) replik
          </note>
          <note>
            Herr talman! Om Hans Karlsson anser att jag står för oansvariga
            uttalanden vill jag bara påpeka att jag citerade AMS-chefen Göte
            Bernhardsson. Han säger att RAS kan beräknas ge högst 5 000 arbeten.
            Med tanke på att det rör sig om 5 miljarder kronor blir det med
            enkel matematik 1 miljon per jobb. Detta kan inte vara en vettig
            användning av pengarna.
          </note>
          <note>
            Om man redan nu vet att man har behov av ytterligare insatser
            är det ju bättre att använda dessa pengar på ett effektivt sätt
            och inte gödsla ut dem. Om jag är oansvarig finns det flera som
            är det. En i stort sett enig svensk press och AMS-chefen säger
            att detta kommer att ge ytterst få jobb.
          </note>
          <note>
            Anf. 27 HANS KARLSSON (s) replik
          </note>
          <note>
            Herr talman! Jag tycker att det är viktigt att vi väntar och
            ser vad RAS ger innan vi dömer ut den åtgärden. Därför menar jag
            att det är oansvarigt att stå här i riksdagen och tala om hur
            mycket varje nytt jobb kommer att kosta.
          </note>
          <note>
            Den regering som Kent Olsson har röstat på under de gångna tre
            åren har försatt oss i den här ytterligt allvarliga situationen
            när det gäller både arbetslösheten och den ekonomiska utvecklingen
            i landet. Det krävs ett åtgärdsbatteri med stor flexibilitet för
            att ta oss ur den. Om vi inte vågar pröva nya grepp lär vi fastna
            i den massarbetslöshet som många av oss ser som det största hotet
            i framtiden.
          </note>
          <note type="speaker">
            Anf. 28 INGRID BURMAN (v)
          </note>
          <note>
            Herr talman! Arbetsmarknadsfrågorna gäller inte bara rätten till
            arbete och rätten att försörja sig själv.
          </note>
          <note>
            De handlar också om villkoren i arbetet och om rätten och möjligheten
            att få stanna kvar i arbetslivet hela vårt yrkesverksamma liv
            fram till ålderspensioneringen. Och detta utan att vi skall sorteras
            bort på grund av bristande kompetens, fel ålder, fel kön, fel
            efternamn eller fel språk.
          </note>
          <note>
            Om vi skall ha den ambitionen och den målsättningen krävs det
            en rad förändringar. Det krävs bl.a.
          </note>
          <note>
            en ny arbetsrättslagstiftning. Den lagstiftning som vi har i
            dag växte fram utifrån 70-talets industrisamhälle och utifrån
            hur vi då hade organiserat vårt arbetsliv.
          </note>
          <note>
            Då fanns det stora företag. Man hade ett direkt ägande, och det
            fanns stora arbetsenheter.
          </note>
          <note>
            Sedan dess har det hänt mycket i arbetslivet. Nu finns det indirekt
            ägande, nätverk och bolagiseringar inom koncerner. Den offentliga
            sektorn har också ändrat sin verksamhet. Där finns det i dag både
            en stark decentralisering och en stark central styrning.
          </note>
          <note>
            Nya företags- och anställningsformer har också vuxit fram. Jag
            pratar då om entreprenörsskap, uthyrning av arbetskraft och konsulter
            som finns inhyrda i företag och olika verksamheter. Detta har
            hänt samtidigt som arbetsrättslagarna har varit oförändrade.
          </note>
          <note>
            Vad har då hänt. Jo, de nya verksamhetsformerna och de nya anställningsformerna
            har vuxit upp vid sidan om. Arbetsrättslagarna täcker inte längre
            det arbetsliv som finns i dag.
          </note>
          <note>
            Om vi tittar på vad som har hänt när det gäller anställningarna
            kan vi se att under det första halvåret
          </note>
          <note>
            1994 var 75 % av dem som anställdes inte tillsvidareanställda
            utan de var visstidsanställda. Det är en form av anställning som
            inte heller täcks av lagen om anställningsskydd. Den kom till
            för att trygga arbetstagarnas rättigheter. Lagarna finns för en
            form av anställning. Verkligheten har utvecklat andra former.
          </note>
          <note>
            Det krävs en ny arbetsrättslagstiftning.
          </note>
          <note>
            Nu har regeringen beslutat att tillsätta en arbetsrättskommission
            som skall bestå av parterna och vars uppgift skall vara att genom
            kollektivavtal förändra arbetsrätten. Detta är ett mycket lovvärt
            initiativ, men det räcker inte eftersom kollektivavtalen aldrig
            kommer att täcka hela arbetsmarknaden. De kommer inte att reglera
            detta med entreprenörskap och konsultverksamhet t.ex. Det räcker
            inte eftersom det inte kommer att fånga upp sådana problem som
            att säkra yttrandefriheten i arbetslivet. Det kommer inte att
            lösa en av vår framtids största frågor, nämligen rätten till kompetensutveckling
            för alla. Det kommer inte att lösa frågan med deltidsarbetslösas
            rätt till en högre tjänstgöringsgrad. Det kommer inte heller att
            kunna fånga upp den ojämna maktbalans som finns i dag mellan parterna
            när det gäller att kunna utveckla inflytande, höja statusen på
            arbetstagarna, påverka strategiska beslut som var man skall utlokalisera
            och var man skall lägga arbetstillfällen. Den här maktbalansen
            mellan parterna är själv kärnan i demokratin i arbetsrätten. Skall
            vi kunna förändra detta måste vi ha en ny arbetsrättslagstiftning
            som flyttar över makt från arbetsgivare till arbetstagare.
          </note>
          <note>
            Jag skall lyfta fram några av de frågor som jag anser att en
            arbetsrättskommitté skall behandla. Det är yttrandefrihet och
            rätten till kompetensutveckling, som är en fördelningspolitisk
            fråga. Det är också rätten att ha ett utökat inflytande.
          </note>
          <note>
            Nu ser jag att taletiden går mot sitt slut. Jag skall lämna frågan
            om arbetsrätt för att ägna de sista sekunderna till sextimmarsdagen,
            den kanske största frågan när det gäller att reformera arbetslivet.
          </note>
          <note>
            Att sänka arbetstiden är inte bara en fråga om sysselsättning.
            Det handlar också om att minska arbetsskador. Det handlar om att
            höja livskvalitet. Det är också en fråga om jämställdhet.
          </note>
          <note>
            I dag vet vi att kvinnor med små barn jobbar 30
          </note>
          <note>
            timmar i veckan. De bekostar sin arbetstidsförkortning själv
            medan män i samma situation jobbar mer än 40 timmar i veckan.
            Detta är en en könsfråga likväl som det är en sysselsättningsfråga
            och en livskvalitetsfråga.
          </note>
          <note type="speaker">
            Anf. 29 BARBRO JOHANSSON (mp)
          </note>
          <note>
            Herr talman! I den mycket omdebatterade överenskommelsen mellan
            regeringen och Miljöpartiet de gröna ställdes kravet från vårt
            partis sida att en omfattande allergisanering skulle påbörjas
            runtom i landet.
          </note>
          <note>
            Ett av Miljöpartiets stora vallöften var just att allergisanera
            skolor och daghem.
          </note>
          <note>
            Vårt kemikalieintensiva samhälle med oerhörda mängder av kroppsfrämmande
            ämnen har med ganska stor visshet framtvingat en fullständig allergiexplosion.
            Allergierna ökar i takt med ökad användning och icke naturliga
            ämnen.
          </note>
          <note>
            År 1994 firades att 10 miljoner kemiska ämnen hade kunnat framställas
            på vår jord. En sådan mängd ämnen är svår att överblicka. Samtidigt
            är kemister världen över väl medvetna om kemikaliesamhällets påverkan
            på vår miljö och hälsa.
          </note>
          <note>
            Herr talman! Vi kan föreställa oss att vi bygger upp en pyramid
            av dessa ca 10 miljoner kemiska ämnen. De enda ämnen vilkas allergiframkallande
            verkan och skadeeffekter vi känner till är de som utgör den översta
            toppen av denna pyramid. Om övriga ämnen, som är den allra största
            delen, vet vi praktiskt taget ingenting när det gäller allergiframkallande
            verkan m.m. Ändå tillverkas de och släpps ut i vår närmiljö.
          </note>
          <note>
            En kemisk förening som visar sig ha en viss skadeverkan antas
            bara ha denna egenskap. Men det visar sig att ju längre tiden
            går med användning av ett visst ämne desto mer ökar risken för
            ytterligare biverkningar. Detta är nu fallet med nonylfenol, som
            visat sig ha ödesdigra östrogena verkningar efter att i 40 år
            ha ingått i plaster och tvättmedel.
          </note>
          <note>
            Alla dessa ämnen kommer genom framställning och användning i
            produktionen ut i vår närmiljö och ingår sedan i olika kretslopp.
            Artfrämmande ämnen anrikas i växter och djur och hamnar till slut
            i människokroppen.
          </note>
          <note>
            Vid vetenskapliga undersökningar har det visat sig att när trafikintensiteten
            ökar så ökar t.ex. också antalet fall av hästallergier. Detta
            låter absurt, men vid en ökad halt av föroreningar från biltrafiken
            blir barn mer allergiska, och i detta fallet ökar alltså allergier
            mot hästar.
          </note>
          <note>
            Vi vet att var tredje människa är allergisk, och inom en snar
            framtid är vartannat barn som börjar skolan allergiskt. Närmiljön
            i skolor och daghem innehåller ämnen som framkallar allergier.
            Kemiska ämnen finns i inandningsluften, och partiklar som rivs
            upp från mattor påverkar hälsan.
          </note>
          <note>
            Limmet i mattor och väggbeklädnader avger lösningsmedel, och
            flytspackel som använts flitigt måste saneras bort. Därför är
            det nu verkligen tillfredsställande att en allergisanering kommer
            i gång.
          </note>
          <note>
            Flera kommuner ligger i startgroparna och har signalerat att
            allergisaneringen kommer i precis rätt ögonblick samtidigt som
            många människor kommer att bli hjälpta med ett stort problem.
            Det gäller ju inte bara att angripa symtomen utan också att komma
            underfund med orsakerna.
          </note>
          <note>
            Herr talman! I rådande läge är arbetslösheten stor i byggbranschen,
            uppemot drygt 35 %. Allergisanering är ett av medlen för att komma
            till rätta med byggarbetslösheten.
          </note>
          <note>
            En allergisanering kommer att innebära att kommuner och landsting
            som nu ligger i startgroparna får en chans att påbörja sina saneringar
            med hjälp av ett bidrag på 25 %. Allergisaneringen innebär lättnad
            och hjälper ett stort antal människor ur hälsosynpunkt, och ca
            25 000 nya jobb skapas för byggarbetarna.
          </note>
          <note>
            Herr talman! En annan stor fråga för Miljöpartiet de gröna är,
            som Birger Schlaug sade, att dela på jobben genom att införa en
            arbetstidsförkortning.
          </note>
          <note>
            Miljöpartiet vill under den här mandatperioden införa en sänkning
            av arbetstiden med två timmar i veckan under 1995 och med fem
            timmar i veckan före år
          </note>
          <note>
            1998.
          </note>
          <note>
            En sänkning av arbetstiden där ca en tredjedel av tiden ersätts
            med nya jobb skulle ge i storleksordningen 130 000 nya arbetstillfällen.
            Det är en viktig faktor i bekämpningen av arbetslösheten att sänka
            arbetstiden.
          </note>
          <note>
            Vi ser nu att industrin går bättre och får en ökad orderingång.
            Men med uppgången i order följer tyvärr inte att arbetstillfällena
            ökar i samma takt. Genom införandet av datorer och robotar och
            genom rationaliseringar finns det nu inte förutsättningar för
            så många arbetstillfällen. En sänkning av arbetstiden skulle medföra
            att effektiviseringen kan behållas men med en mänskligare aspekt.
          </note>
          <note>
            En sänkning av lönearbetstiden leder till att förutsättningarna
            för såväl verklig jämställdhet som livskvalitet i ett vidare perspektiv
            kan uppnås. I vår stressade samhälle försäkras individen genom
            en arbetstidsförkortning bättre möjligheter att förena lönearbete
            med fritid och eget arbete.
          </note>
          <note>
            Herr talman! Flera yrken är skadebenägna. Yrkesskador i form
            av belastningsskador utmynnande i dåliga ryggar och axelskador
            finns inom vården och framför allt i byggbranschen. Bygghälsan
            visar att belastningsskadorna utgör 74 % av antalet registrerade
            arbetsskador. Inom byggbranschen skadas 1 av 15, medan 1 av 34
            skadas inom övriga arbetslivet. Totalt inträffade 9 400 arbetsolyckor
            år 1991. Dessa arbetsolyckor resulterade i totalt 174 000 sjukdagar.
          </note>
          <note>
            Statistiskt visas att skadefrekvensen är störst under arbetsdagens
            två sista timmar, då de flesta olycksfallen inträffar. Om belastningar
            sker under kortare tid per dygn återhämtar sig kroppen snabbare.
            Att i byggbranschen införa kortare arbetstid om 6 timmars arbetsdag
            skulle med stor sannolikhet reducera arbetsolyckorna.
          </note>
          <note>
            Inom offentlig sektor har flera försök gjorts med arbetstidsförkortning
            vilka visar att sjukfrånvaron minskar och anställda mår psykiskt
            bättre. Försöken är också gjorda inom befintlig budget. En samhällsekonomisk
            vinst görs genom minskade uttag på akassa, socialbidrag, försäkringskassa
            samt minskad barnomsorg. En arbetstidsförkortning ger alltså fler
            arbetstillfällen och bidrar till minskade arbetsskador och färre
            sjukdagar.
          </note>
          <note>
            Anf. 30 KENT OLSSON (m) replik
          </note>
          <note>
            Herr talman! Barbro Johansson kom till slut in på det som var
            ämnet. Jag kände mig ett tag förflyttad till en allergidiskussion.
            Jag förstår i och för sig att Barbro Johansson hellre diskuterar
            allergiproblem, vilka i sig själv är angelägna, än att diskutera
            sysselsättning.
          </note>
          <note>
            För att få igenom ert program på 2 miljarder kronor har ni i
            mycket stor omfattning sålt allt annat.
          </note>
          <note>
            Som jag tidigare konstaterade är ni beredda på att varje arbetstillfälle
            skall kosta en miljon för att få igenom litet allergisatsning
            och bli omsluten av den stora socialdemokratiska ramen. Detta
            är förvånansvärt.
          </note>
          <note>
            Det här kostar pengar. Jag skulle vilja ställa frågan till Barbro
            Johansson: Hur tror Barbro Johansson att kommunerna skall klara
            av detta? Det bygger faktiskt på att kommuner och landsting i
            väldigt stor omfattning står för pengarna. Kommuner och landsting
            har beroende på en massa åtgärder som regeringen har gjort och
            föreslår i årets budget inte speciellt god ekonomi.
          </note>
          <note>
            Skall man låta kommuner och landsting betala hela den stora summan
            för allergisanering i detta projekt?
          </note>
          <note>
            Anf. 31 BARBRO JOHANSSON (mp) replik
          </note>
          <note>
            Herr talman! Vi anser att en allergisanering är oerhört viktig,
            Kent Olsson.
          </note>
          <note>
            Jag har varit i kontakt med flera kommuner. Ett socialdemokratiskt
            kommunalråd ringde mig och sade att de hade 57 miljoner liggande
            som väntade på detta och att allergisaneringen kommer i precis
            rätt ögonblick. Den kommer att starta med en gång. De ville ha
            hjälp med information och utbildning i hur man allergisanerar
            rätt.
          </note>
          <note>
            Allergisaneringen är också tänkt att kunna ske i bostäder. Det
            gäller inte bara kommuner och landsting. Man kan tänka sig detta
            projekt kommer att bekosta allergisanering även för staten och
            privatpersoner.
          </note>
          <note>
            Det är statistik på väg som Kommunförbundet framställt. Men den
            har ännu inte kommit. En del har redan startat, och oerhört många
            kommuner känner att detta är något verkligt. De ligger alltså
            i startgroparna.
          </note>
          <note>
            Anf. 32 KENT OLSSON (m) replik
          </note>
          <note>
            Herr talman! Det är trevligt att höra att vi har kommuner med
            god ekonomi och att de är så alerta att de ringer och frågar för
            att passa på de här pengarna.
          </note>
          <note>
            Jag har dock hört motsatsen.
          </note>
          <note>
            Än sämre ekonomi skulle de väl få om Miljöpartiets förslag om
            sex timmars arbetsdag skulle införas.
          </note>
          <note>
            Då skulle kommunerna verkligen knäa, med tanke på att Miljöpartiet
            inte vill ha några sänkta löner. I sitt system förutsätter man
            att lönerna skall vara som de är.
          </note>
          <note>
            Men fortfarande talar Barbro Johansson bara om allergisaneringen.
            Jag förstår det, jag förstår att Miljöpartiet innerst inne skäms
            för att man stödjer Anders
          </note>
          <note>
            Sundströms förslag, och därför pratar man bara allergisanering.
            Det andra talar man tyst om, för det är egentligen ett oerhört
            dåligt förslag, och det tycker säkert Barbro Johansson med.
          </note>
          <note>
            Anf. 33 BARBRO JOHANSSON (mp) replik
          </note>
          <note>
            Herr talman! Först vill jag naturligtvis bemöta det
          </note>
          <note>
            Kent Olsson sade om allergisaneringen. Det är vår stora fråga,
            och vi är oerhört glada i Miljöpartiet över att detta äntligen
            kommer till stånd. Vi vet att det kommer att ge ca 25 000 nya
            jobb. Är det inte bra,
          </note>
          <note>
            Kent Olsson, i ett sådant stort byggarbetslöshetsområde?
          </note>
          <note>
            Apropå RAS och de pengar som ligger invävda i tuben, de sexton
            miljarderna som kommer i kompletteringspropositionen, har även
            moderaterna lagt in 7
          </note>
          <note>
            miljarder i sin budget. Likadant är det med det man satsar på
            det privata näringslivet. Därför undrar jag över att moderaterna
            är så otroligt emot detta.
          </note>
          <note>
            Självklart måste man ge och ta i en överenskommelse. Vi hade
            naturligtvis gärna sett att vi fått en större begränsning för
            företag, men vi fick i alla fall in en begränsning på 500 anställda.
            Alla undersökningar visar att 70 % av dem som blir nyanställda
            är långtidsarbetslösa. Det bekräftade AMS-chefen i går.
          </note>
          <note>
            50 % av dessa, som är 50 000 om man bara gör en beräkning, skulle
            vara människor som har varit arbetslösa över ett år.
          </note>
          <note type="speaker">
            Anf. 34 BERIT ANDNOR (s)
          </note>
          <note>
            Herr talman! Kvinnorna i Sverige har 1994 skrivit historia. Sveriges
            regering består av hälften kvinnor och hälften män, och här i
            riksdagen har vi flest kvinnor i världen.
          </note>
          <note>
            Anledningen till att detta har kunnat uppnås är säkerligen att
            de svenska kvinnorna är friast i världen.
          </note>
          <note>
            Vi har en stark ställning på arbetsmarknaden, och vi kan tack
            vare vårt välfärdssystem kombinera arbete och familj.
          </note>
          <note>
            För oss socialdemokratiska kvinnor är det en självklarhet att
            slå vakt om det vi har uppnått hittills, men också att ta fortsatta
            steg framåt. Därför måste vi nu på allvar diskutera framför allt
            hur kvinnors arbetsmarknad kommer att se ut i framtiden.
          </note>
          <note>
            Det är ett faktum att kvinnorna hittills har klarat sig bättre
            från arbetslöshet än männen. Under de tre gångna åren har arbetslösheten
            varit högre för män än för kvinnor, och förvärvsfrekvensen har
            sjunkit mer för män än för kvinnor.
          </note>
          <note>
            Men orosmolnen hopar sig. För fler kvinnor än män miste sina
            jobb 1994. Skillnaden i öppen arbetslöshet mellan kvinnor och
            män minskar. 1993 var den
          </note>
          <note>
            3,1 % och 1994 var den 2,4 %. Männens öppna arbetslöshet minskade
            1994. Kvinnornas ökade något.
          </note>
          <note>
            Deltidsarbetslösheten ökar.
          </note>
          <note>
            De typiska kvinnojobben försvinner inom administration, förvaltning,
            vård och omsorg. Det är en strukturell förändring av kvinnors
            arbetsmarknad som smyger sig på. Här finns ingen dramatik i form
            av jättenedläggningar. Här sker det successivt.
          </note>
          <note>
            Men framtiden borde kunna tillhöra kvinnorna. Vi kommer att se
            en tillväxt inom det privata näringslivet, inom industri och service.
            Och inom industrin försvinner många tunga jobb. En bättre arbetsorganisation,
            med mindre av monotona enkla arbetsuppgifter, borde göra det lättare
            för kvinnor att få jobb där och utveckla sina kunskaper.
          </note>
          <note>
            Framtidens arbetsmarknad kommer också att kännetecknas av höga
            kompetenskrav, goda språkkunskaper och god förmåga till kommunikation
            - kompetenser som borde ge kvinnor en fördel. Vi vet t.ex. att
            kvinnor i högre utsträckning än män deltar i utbildning.
          </note>
          <note>
            Men för att dessa, som det kan tyckas goda förutsättningar för
            kvinnors arbete i framtiden skall kunna infrias krävs det också
            handling och politisk styrning.
          </note>
          <note>
            Därför tycker vi socialdemokratiska kvinnor att det är viktigt
            att vi slår fast vissa principer för framtiden.
          </note>
          <note>
            För det första är grundbulten den gemensamma sektorn. Den har
            stor betydelse för kvinnors möjlighet till förvärvsarbete, dels
            därför att den gör det möjligt för kvinnor att förvärvsarbeta,
            dels därför att den ger många kvinnor arbete. Vi anser därför
            att vi måste slå vakt om det gemensamma, och vi anser att de besparingar
            som måste göras i första hand skall gälla transfereringarna.
          </note>
          <note>
            För det andra tycker vi att principen om kvinnors lika rätt till
            arbete är viktig. Ett eget arbete, med en lön som man kan leva
            på är grunden för kvinnors frihet och oberoende. Kampen mot arbetslösheten
            är det absolut viktigaste. Särskilda insatser måste riktas mot
            kvinnor över 45 år.
          </note>
          <note>
            För det tredje skall kvinnor ha lika rätt till heltid.
          </note>
          <note>
            Principen på arbetsmarknaden skall vara att det är heltidsarbete
            som erbjuds. Vill man jobba mindre skall det gå bra. Men i botten
            skall man ha en heltidstjänst. Det kräver också förändringar i
            lagen om anställningsskydd.
          </note>
          <note>
            För det fjärde måste principen vara lika lön för likvärdigt arbete.
            Det är oacceptabelt att det fortfarande, 1995, finns löneskillnader
            mellan kvinnor och män som enbart beror på kön. Här krävs det
            förändringar i jämställdhetslagen. Men det viktigaste är att parterna
            på arbetsmarknaden drar i gång ett systematiskt och intensivt
            arbete för att komma till rätta med löneskillnaderna.
          </note>
          <note>
            För det femte skall kvinnor ha lika rätt till kompetensutveckling
            i arbetet och lika rätt till det goda arbetet. Kvinnor har fortfarande
            mer okvalificerade, monotona och ofria arbeten än män. De är därför
            överrepresenterade i arbetsskadestatistik, och de förtidspensioneras
            i högre grad än män. Detta är oacceptabelt. Här krävs det särskilda
            program som riktar sig just mot kvinnors arbetsmiljö.
          </note>
          <note>
            För det sjätte skall kvinnor ha lika rätt till arbete i chefsställning.
            Alltför få kvinnor är chefer, särskilt inom det privata näringslivet.
            Mycket kunskap, kompetens och konkurrenskraft går förlorad i och
            med den sneda chefsrekryteringen. Det har vi helt enkelt inte
            råd med.
          </note>
          <note>
            Slutligen anser vi att kvinnor skall ha lika rätt att bli företagare.
            Vi tycker därför att det är bra med den kraftiga satsning som
            nu föreslås från regeringens sida när det gäller stöd till kvinnliga
            företagare. Men det finns väldigt mycket mer att göra på den regionala
            nivån.
          </note>
          <note>
            Vi socialdemokratiska kvinnor tar avstånd från de nyliberala
            påfund som finns i debatten, sådana som pigavdrag, vårdnadsbidrag,
            ökade löneskillnader och andra liknande förslag som enbart syftar
            till att skapa ett a- och ett b-lag på arbetsmarknaden.
          </note>
          <note>
            Vi socialdemokratiska kvinnor vill förbättra jämställdheten mellan
            könen, inte försämra den. Vi vill stärka kvinnors ställning i
            samhället, inte försvaga den.
          </note>
          <note>
            Anf. 35 INGRID BURMAN (v) replik
          </note>
          <note>
            Herr talman! Jag blev mycket glad när jag hörde
          </note>
          <note>
            Berit Andnor tala om denna viktiga fråga, jämställdhet mellan
            könen i arbetslivet.
          </note>
          <note>
            Jag vill ställa en fråga till Berit Andnor. Vi i
          </note>
          <note>
            Vänsterpartiet har avsatt 2 miljarder till det vi säger är en
            kommunakut. De här pengarna har vi avsatt just för att vi skall
            kunna rädda hem de 40 000 kvinnor som i dag går på utbildningsavtal
            och som riskerar att gå ut i öppen arbetslöshet från april och
            framåt, därtill de 12 000 - 13 000 som riskerar att sägas upp
            på grund av den dåliga kommunala ekonomin.
          </note>
          <note>
            Vi har också avsatt 900 miljoner inom arbetsmarknadspolitiken
            för att LAN skall kunna användas som stöd i den kommunala sektorn,
            för att bibehålla kvinnor i arbete.
          </note>
          <note>
            Vi har lagt fram ett förslag om lagstiftning för att deltidsarbetslösa
            skall ha företräde till fler arbetstimmar när de blir lediga.
          </note>
          <note>
            Kommer Socialdemokratiska kvinnoförbundet att stödja det förslaget?
          </note>
          <note>
            Vi har lagt fram ett förslag till lagstiftning för att deltidsarbetslösa
            skall ha företräde till fler arbetstimmar när de blir lediga.
            Kommer det socialdemokratiska kvinnoförbundet att stödja det förslaget?
          </note>
          <note>
            Vidare har vi lagt fram ett förslag om en lagstiftning för att
            uppnå lika lön mellan könen nu. Det finns en sådan lagstiftning
            - det är bara att hämta hem den till Sverige. Den fungerar i Kanada
            och kan fungera här. Kommer vi att få stöd när det gäller det
            förslaget?
          </note>
          <note>
            Vi har också lagt fram förslag om att ändra arbetsskadebegreppet
            - ett område som direkt berör kvinnors möjligheter. Kvinnornas
            arbetsskador produceras just på det sätt som Berit Andnor beskriver.
          </note>
          <note>
            Min fråga blir alltså: Kan vi förvänta oss stöd från det socialdemokratiska
            kvinnoförbundet på de här områdena?
          </note>
          <note>
            Anf. 36 BERIT ANDNOR (s) replik
          </note>
          <note>
            Herr talman! De socialdemokratiska kvinnorna och den socialdemokratiska
            regeringen har lagt fram ett förslag till budget som just utgår
            från den princip som jag tidigare nämnde: Vi skall sanera statsfinanserna
            och vi skall sätta kampen mot arbetslösheten främst.
          </note>
          <note>
            Vi kommer aldrig att kunna komma till rätta med det usla ekonomiska
            läge som vi hamnat i om vi inte får ned arbetslösheten. Som jag
            och regeringen ser detta är det allvarligaste hotet mot jämställdheten
            just den höga arbetslösheten. Den kommer att slå hårdast mot kvinnorna
            och den kommer att direkt motverka jämställdheten mellan könen.
            Därför har vi satt kampen mot arbetslösheten främst.
          </note>
          <note>
            I vårt förslag till budget finns det ett omfattande program som
            just syftar till att få ned arbetslösheten.
          </note>
          <note>
            Det är ett omfattande program som inkluderar utbildning och riktade
            insatser som krävs i den mycket speciella situtation som vi nu
            befinner oss i.
          </note>
          <note>
            Jämställdheten går som en röd tråd genom statsbudgeten. Vi föreslår
            en rad åtgärder som just skall främja jämställdheten mellan könen.
          </note>
          <note>
            Vi socialdemokratiska kvinnor och den socialdemokratiska regeringen
            har valt att prioritera detta med att värna den gemensamma verksamheten.
            Verksamheten i kommuner och landsting är oerhört viktig.
          </note>
          <note>
            Därför skall nedskärningar på det området absolut komma i sista
            hand, eftersom det här är avgörande för jämställdheten men också
            för jämlikheten i samhället.
          </note>
          <note>
            Därför har vi valt att göra de nedskärningar som ändå måste göras
            inom transfereringssystemen. Det är ett val som vi socialdemokratiska
            kvinnor står bakom. Vi backar fullständigt upp här.
          </note>
          <note>
            Anf. 37 INGRID BURMAN (v) replik
          </note>
          <note>
            Herr talman! Jag har läst budgetpropositionen och också just
            de beskrivningar som Berit Andnor refererar till. Jag kan konstatera
            att det är väldigt lätt för
          </note>
          <note>
            Vänsterpartiet att ställa sig bakom beskrivningarna av verkligheten
            sådan den är. Det gäller då ojämlikheten mellan könen och behovet
            av åtgärder. Där finns det inga meningsskiljaktigheter.
          </note>
          <note>
            Däremot saknar jag de konkreta och skarpa förslagen - de direkta
            åtgärderna. Vänsterpartiet har lagt fram sådana förslag. Det är
            ju så att vi inte genom att inte införa ytterligare nedskärningar
            kan rädda de
          </note>
          <note>
            50 000-60 000 kvinnor som går ut i arbetslöshet från april och
            framöver - de finns där. Det krävs åtgärder för att rädda deras
            sysselsättningstillfällen. Det krävs också åtgärder för att få
            i gång en likalönesättning mellan könen och få bort lönediskrimineringen.
          </note>
          <note>
            Vi tycker likadant. Men var finns de skarpa konkreta åtgärderna
            från socialdemokratins sida?
          </note>
          <note>
            Jag håller med om gjorda verklighetsbeskrivning och delar uppfattningen
            att åtgärder behövs, men jag saknar förslagen. Låt oss då göra
            det enkelt! Vi i
          </note>
          <note>
            Vänsterpartiet har ju lagt fram förslag. Kan vi få ert stöd?
          </note>
          <note>
            Anf. 38 BERIT ANDNOR (s) replik
          </note>
          <note>
            Herr talman! Vårt förslag till statsbudget innehåller ett av
            de mest omfattande program som någonsin har lagts fram när det
            gäller kampen mot arbetslösheten.
          </note>
          <note>
            Jag tror, Ingrid Burman, att vi är överens om att just kampen
            för kvinnors lika rätt till arbete är det absolut viktigaste för
            jämställdheten i vårt samhälle.
          </note>
          <note>
            Om vi inte klarar att få ned arbetslösheten kommer kvinnors ställning
            att allvarligt undermineras. Det har varit utgångspunkten i vårt
            arbete.
          </note>
          <note>
            Det finns en mängd konkreta förslag. Dessa finns beskrivna framför
            allt i Arbetsmarknadsdepartementets bilaga och syftar just till
            att föra kampen mot arbetslösheten mycket hårt och intensivt under
            de kommande åren. Detta gynnar kvinnor och kommer även att gynna
            jämställdheten mellan könen.
          </note>
          <note>
            Vidare finns det en rad konkreta förslag. T.ex. när det gäller
            deltidsarbetande har jämställdhetsministern tagit initiativ till
            diskussioner med parterna. Hon har också lett en diskussion med
            parterna som har handlat om att driva frågan om rätten till lika
            lön för likvärdigt arbete.
          </note>
          <note>
            Jag kan hålla med Ingrid Burman om att det krävs ytterligare
            insatser här. Den kritiken framförde vi själva för ungefär ett
            år sedan när den senaste förändringen av jämställdhetslagen lades
            fast. Vi har för avsikt att om ungefär ett år komma tillbaka med
            en särskild jämställdhetsproposition och låta den jämställdhetsdelegation
            som nu är tillsatt under det kommande året arbeta med dessa frågor.
          </note>
          <note>
            Stegen måste tas framåt. Därom är vi överens. Vi skall inte nöja
            oss med det vi uppnått. Kampen gäller nu rätten till arbete och
            att vi samtidigt får möjlighet att sanera statsfinanserna. Det
            är viktigast när det gäller kvinnornas ställning på arbetsmarknaden.
          </note>
          <note>
            Anf. 39 ULLA-BRITT HAGSTRÖM (kds)
          </note>
          <note>
            Herr talman! Min debut i riksdagen samma dag som budgetpropositionen
            lades fram gjorde att jag som tidigare kommun- och landstingspolitiker
            ställde mig alltmer frågande till regeringens politik. Jag hade
            nog ändå inte velat tro att Socialdemokraterna skulle göra så
            litet för att hjälpa de arbetslösa.
          </note>
          <note>
            Jag mötte före valet flera resignerade människor som vantrivdes
            med sin arbetslöshet, som i sin situation inte vågade lita på
            fyrpartiregeringen och som trodde att Socialdemokraterna skulle
            göra mera. De här människorna sade: Vi står ut till hösten. Då
            ändrar det sig.
          </note>
          <note>
            Man syftade på valet. Vad skall då dessa arma människor tänka
            i dag? Måste de vänta till nästa val?
          </note>
          <note>
            Arbetsmarknadspolitiken kan inte ensam bära ansvaret. Det handlar
            om den ekonomiska politiken i stort, maximalt med näringspolitiska
            insatser och regionalpolitiska insatser - ett område där det i
            dag i stället finns en stor oro för att miljonerna skall försvinna.
            Det är ett skräckscenario för oss kvinnor. Det handlar också om
            utbildningspolitiken. Från den onda cirkeln måste vi in i den
            goda med ökad tillväxt, minskad arbetslöshet och förbättrade statsfinanser.
          </note>
          <note>
            Regeringen måste sluta cirkla runt den onda cirkeln och våga
            bryta ansatsen och stanna upp för att ta sig in i den goda. Första
            steget är en strategi för tillväxt. Varje svenskt hushåll skulle
            i dag ha haft
          </note>
          <note>
            140 000 kr mer i inkomst om vi sedan 1970 hade haft samma tillväxt
            som övriga OECD-länder.
          </note>
          <note>
            Och än slank hon hit, och än slank hon dit, och än slank hon
            ner i diket ... Ner i diket återfinns just som rubrik i NBER-rapporten
            Välfärdsstat i omvandling.
          </note>
          <note>
            Att ta sig upp handlar om långsiktighet. Det handlar om långsiktigt
            sänkta arbetsgivaravgifter -
          </note>
          <note>
            inte om att samtidigt höja arbetsgivaravgifterna med den ena
            handen och att kortsiktigt sänka med den andra. Då uppstår det
            förvirrande motpoler för arbetsgivaren. Skall man i efterhand
            skicka pengar till arbetsgivaren och buga och tacka för dem som
            anställts efter den 1 januari, eller hur är det tänkt?
          </note>
          <note>
            Småföretagarna deklarerar klart att de inte vill ha den typ av
            stöd som regeringen nu lägger fram i miljarder genom RAS i ett
            konjunkturläge där företagen ändå måste nyanställa. Är det månne
            detta företagen väntar på? Övertidsuttagen inom industrin ökar
            ju återigen och ligger nu på 4,5 %. Vågar man inte anställa nya?
            Detta måste regeringen ta ansvar för.
          </note>
          <note>
            Varför inte ta vara på den positiva rörlighet som ändå finns
            på arbetsmarknaden? SCB har visat att arbetslösheten år 1993 låg
            på 356 000 personer. 1994
          </note>
          <note>
            var det en minskning med 16 000. Det kan tyckas litet, men tittar
            man noga på rörligheten så ser man att
          </note>
          <note>
            370 000 nya arbetslösa kom till. 250 000 personer förlorade sina
            arbeten. 350 000 personer gick till utbildning efter arbetsmarknadspolitiska
            åtgärder.
          </note>
          <note>
            Och faktiskt - 290 000 personer fann ett arbete! Omkring 32 %
            fick alltså ett arbete före årets slut.
          </note>
          <note>
            Regeringen talar om arbetsföretag, att i statlig bolagsform statsanställa
            arbetslösa och hyra ut dem.
          </note>
          <note>
            20 000 arbetslösa skulle hyras ut för att utföra olika arbetsuppgifter.
          </note>
          <note>
            Hur frivilligt det än kan låta, skulle jag som arbetslös inte
            tycka att detta är ett positivt system. För mig skulle det handla
            om att bli en sorts diversearbetare som skulle utföra både det
            som jag har kompetens för och det som jag inte har kompetens för.
            Samtidigt som jag skulle vara med om att ofrivilligt slå ut familjeföretag
            skulle jag bli en s.k. statsanställd arbetslös.
          </note>
          <note>
            Ett av regeringens förslag tycker jag är bra. Det är förslaget
            om datotek, där stat och kommun tar ett gemensamt ansvar för att
            utbilda arbetslösa i datoranvändning. Det är att använda tiden
            på ett bra sätt. Men detta är det oerhört tyst om från regeringens
            sida.
          </note>
          <note>
            Däremot är det förkastligt att sätta en åldersgräns för ungdomar
            som kvalificerat sig till arbetslöshetskassa. Det är inte så mycket
            pengarna det handlar om som diskrimineringen av den enskilde.
            Varför skall regeringen fastställa när den enskilde skall betraktas
            som vuxen? Skall kommunerna vara garanten för något slags myndighetsålder,
            och varför just 20-
          </note>
          <note>
            årsgränsen? Återför i stället en allmän arbetslöshetsförsäkring.
          </note>
          <note>
            Vi kristdemokrater vill starta skatteväxlingen för miljön nu.
            Vi har inte tid att vänta längre. Vi föreslår en avgift på hushållsavfall
            som också ger resurser att sänka arbetsgivaravgiften.
          </note>
          <note>
            Min erfarenhet från kommun- och landstingspolitik försätter mig
            i ett ytterligare dilemma. Samtidigt som jag gläds över varannan
            damernas får jag panik när jag tänker på de anställda med lägst
            lön i kommuner i landsting. Enligt regeringen måste kommunerna
            liksom övriga parter på arbetsmarknaden bidra med ansvarsfulla
            och långsiktiga löneavtal. Samtidigt står kommunerna inför en
            bister verklighet. Under de närmaste två åren räknar man med 24
            000 färre tjänster i den kommunala verksamheten. Kommunernas utrymme
            minskar med 18 miljarder.
          </note>
          <note>
            Jag vill ha ett könsneutralt värderingssystem, så att personer
            i omvårdnaden kan värderas upp. Det handlar ju mest om kvinnor.
            Men regeringen vingklipper kommunerna, där en stor del av kvinnorna
            jobbar i just den offentliga sektorn.
          </note>
          <note>
            Vi kristdemokrater vill styra över runt 5 miljarder till vård
            och omsorg och avvisar förslaget om 1 % av egenavgifterna som
            slår hårt mot låginkomsttagarna.
          </note>
          <note>
            Herr talman! Det finns oerhört mycket att göra på arbetsmarknadspolitikens
            område.
          </note>
          <note type="speaker">
            Anf. 40 BO FINNKVIST (s)
          </note>
          <note>
            Herr talman! Sysselsättningspolitik m.m. är rubriken för det
            sista blocket i den allmänpolitiska debatten som nu är inne på
            tredje dagen. Jag tror att mitt anförande lutar åt "m.m.".
          </note>
          <note>
            Under de rubriker som tidigare har debatterats under veckan har
            man också haft många uppslag om hur man skall komma till rätta
            med den fruktansvärt höga arbetslösheten. Det handlar givetvis
            om statens finanser som måste komma i balans för att ränteläget
            skall sjunka och en aktiv näringspolitik som inte är baserad på
            tron att allt ordnar sig självt.
          </note>
          <note>
            Marknadskrafterna finns, men att de inte ordnar allt tycker jag
            att vi har lärt oss efter dessa år.
          </note>
          <note>
            Arbetsmarknadspolitik, regionalpolitik och kommunernas ekonomiska
            fördelning är viktiga pusselbitar i arbetet med att komma till
            rätta med den höga arbetslösheten.
          </note>
          <note>
            En fråga som i framtiden blir av yttersta vikt för sysselsättningen
            i kommuner och landsting är utformningen av det förändrade skatteutjämningssystemet.
          </note>
          <note>
            Som förslaget ser ut i dag skulle ett stort antal
          </note>
          <note>
            Värmlandskommuner drabbas mycket hårt. Den sammanlagda förlusten
            för kommunerna i Värmland skulle bli 290 miljoner. Fyra kommuner
            skulle nå taket på 2 000 kr i minskade bidrag per invånare. Det
            skulle innebära en skattehöjning på upp till 3,50 kr i de hårdast
            drabbade kommunerna. Hagfors, min hemkommun, är en av dessa. Det
            handlar om kommuner som redan tidigare ligger i topp när det gäller
            skatteuttag, så det är inte en ralistisk väg att gå för att kompensera
            bortfallet. Det som återstår är besparingar, vilka innebär minskad
            sysselsättning, i all synnerhet i vård och omsorg. Omräknat handlar
            det om 1 500-
          </note>
          <note>
            2 000 färre anställda inom den kommunala sektorn i
          </note>
          <note>
            Värmlands län.
          </note>
          <note>
            Vård och omsorg med i huvudsak kvinnliga anställda kommer att
            få ta de stora smällarna i glesbygdskommuner som redan tidigare
            har stora problem med arbetsmarknaden. När man ser denna framtidsutveckling
            säger man att detta bara inte får ske.
          </note>
          <note>
            Jag har full förståelse för att det finns stora problem även
            i andra delar av landet. Men de föreslagna förändringarna är för
            drastiska och får orimliga sysselsättningseffekter. Följden blir
            sämre vård och omsorg.
          </note>
          <note>
            Jag vet att ett utredningsförslag skall ses över innan det blir
            en proposition. Men Kommunförbundet har tyvärr godkänt förslaget.
            Jag hoppas verkligen att man trots detta gör en radikal förändring
            innan förslaget läggs fram för beslut i riksdagen och att man
            också låter sysselsättningseffekterna väga tungt. Det blir annars
            de glesbefolkade delarna av landet som drabbas, vilka redan tidigare
            har hög arbetslöshet och höga kommunalskatter. Det vore orimligt.
            Det skulle också kunna leda till motsättningar som vi definitivt
            inte är betjänta av i dag.
          </note>
          <note>
            Jag vill också nämna en sak som å andra sidan är positiv från
            kommunalekonomisk synpunkt. Genom ett beslut i december 1994 har
            vi i princip återgått till det gamla systemet för arbetslöshetsförsäkring
            som vi har haft i ca 50 år i detta land, vilket sopades bort genom
            ett beslut av den borgerliga riksdagsmajoriteten våren 1994.
          </note>
          <note>
            Om den statliga arbetslöshetsförsäkringen hade varit kvar skulle
            det, utöver bl.a. större otrygghet för den arbetslöse, ha inneburit
            att kostnaderna efter två och ett halvt års frånvaro från ordinarie
            arbetsmarknad skulle föras över på kommunerna i form av mycket
            högre kostnader för socialbidrag. Det skulle innebära skattehöjningar
            på både tre och fyra kronor i en del av arbetslösheten hårt drabbade
            kommuner.
          </note>
          <note>
            Detta rättades till genom ett beslut i december 1994.
          </note>
          <note>
            Det var mycket bra både för de arbetslösa och för kommunernas
            ekonomi. Det var ett klokt beslut.
          </note>
          <note>
            Herr talman! Jag hoppas och räknar med att man i regeringen visar
            samma klokhet när man utformar förslaget till förändring av skatteutjämningssystemet.
          </note>
          <note type="speaker">
            Anf. 41 BERTIL PERSSON (m)
          </note>
          <note>
            Herr talman! I sysselsättningspolitiken finns det inga snabba
            lösningar. Jag vill bestämt varna för smörbytteteoremet, det som
            säger att arbete är som smör - tar någon en klick så blir det
            mindre kvar för dem som kommer efter. I själva verket är situationen
            den att den som jobbar intensivt också skapar nya jobb åt andra.
          </note>
          <note>
            Det stora dilemmat och problemet som vi har är kompetensbristen.
            I kompetens har vi i Sverige halkat efter både västvärlden och
            Stillahavsasien på väsentliga punkter.
          </note>
          <note>
            Den svenska industrin verkar i branscher som i väldigt mycket
            har sin framtid bakom sig. Den bygger på uppfinningar som gjordes
            vid förra sekelskiftet.
          </note>
          <note>
            Jag behöver bara erinra om sådana produkter som malm, pappersmassa,
            kylskåp, bilar, kullager och telefoner - allt är produkter från
            förra sekelskiftet.
          </note>
          <note>
            De nya jobben måste skapas i näringslivet, och det innebär att
            vi framöver också måste få en betydligt högre kompetens på mer
            spännande områden i svenskt näringsliv. Vi måste därför vidta
            en rad åtgärder.
          </note>
          <note>
            Vi måste bevara svenska uppfinningar i Sverige.
          </note>
          <note>
            Den första datorn i världen hette Besk och gjordes i
          </note>
          <note>
            Stockholm. Den tillverkas inte längre. Den första platta bildskärmen
            gjordes i Göteborg. Den tillverkas i Japan. Det första vävnadsvänliga
            röntgenkontrastmedlet gjordes i Malmö. Det tillverkas i Norge.
          </note>
          <note>
            De svenska forskarna är eftersökta. Ett sådant företag som Canon
            har tolv man som har som enda uppgift att leta i de stora internationella
            databaserna för att hitta personal att rekrytera till Canon. Det
            finns inget svenskt företag som rekryterar på det sättet.
          </note>
          <note>
            Vi behöver behålla våra forskare kvar i Sverige.
          </note>
          <note>
            Vi behöver stimulera våra företag att satsa på forskning, informationsteknologi
            och att rekrytera kompetens till företagen. Där brister vi rejält.
          </note>
          <note>
            Ett tydligt exempel på detta är att det enda område som har fått
            rejält med forskningsmedel på senare tid är den medicinska forskningen,
            ofta beroende på att man där har tillgång till en rad fonder utöver
            de statliga. Därför har vi också en läkemedelsindustri som befinner
            sig på internationell toppnivå, detta till skillnad från många
            andra områden inom svensk industri.
          </note>
          <note>
            Vi behöver också ligga i rätt branscher. Nästa
          </note>
          <note>
            Kondratiev-våg kommer enligt alla bedömare att handla om optik,
            om gen- och bioteknik, om ren mat, om solar- och miljöteknik,
            om datakommunikation -
          </note>
          <note>
            inte hårdvara men kommunikation. Detta är branscher där vi i
            dag är tunna på forskningssidan. Vi är ett litet land, och vi
            kan inte täcka allt, men vi behöver hitta nischer på de här områdena.
          </note>
          <note>
            Alla studier av tillväxt- och sysselsättningstillväxt visar att
            det som är grundläggande för att man skall få
          </note>
          <note>
            "go" i näringslivet är att man satsar på bra universitet för
            forskning och utbildning. Utomlands räknar man nu med ett universitet
            per halvmiljon invånare. Vi har inte ens ett per miljon invånare.
          </note>
          <note>
            Vi måste också satsa på infrastruktur, framför allt flyg- och
            informationsteknologi. Dessutom behöver vi ett bra kulturliv med
            kvalitet för att få en tillräckligt kreativ massa i samhället.
          </note>
          <note>
            Vi har i Sverige som vanligt halkat efter när det gäller långtidsutbildade.
            I Sverige är 12 % långtidsutbildade, i USA är det 25 %. I våra
            övriga konkurrentländer ligger siffran mellan 14 % och 17 %.
          </note>
          <note>
            Civilingenjörsutbildningen i Sverige är i längd bara två tredjedelar
            av motsvarande utbildning i våra konkurrentländer. I fråga om
            civilekonomutbildningen ligger resurserna och kvaliteten med ett
            undantag, nämligen Stockholm, lägre än konkurrentländernas.
          </note>
          <note>
            Det här är problem som leder till sysselsättningsproblem.
          </note>
          <note>
            Vi behöver fler universitet, inte lyxlirare som kommer in för
            en tillfällig genomgång under ett år vid ett universitet där inga
            resurser för utbildning finns.
          </note>
          <note>
            Vi behöver en forskning med kvalitet för att få fram spetsteknologi
            och inte plottra bort resurserna på småhögskolor. Vi behöver koppla
            universiteten till näringslivet, skapa tjänstekombinationer som
            gör det möjligt att samtidigt grundforska och vara ute i tilllämpad
            forskning ute på företagen. Vi behöver informationsteknologisatsningar.
            Vi behöver flyg- och broförbindelser och bättre vägar generellt,
            därför att vi ligger långt från våra marknader och därför att
            vi behöver ett kulturliv med kvalitet.
          </note>
          <note>
            Det gäller att ta vara på de resurser vi har i Sverige. Vi måste
            bli världsledande i vissa av framtidsbranscherna i nischer. Det
            här kan man inte åstadkomma på något annat sätt än genom en bred
            satsning på grundforskningen. Man kan aldrig kommendera fram forskningsresultat,
            men med goda breddresurser kommer det att bli genombrott, än här
            och än där, och det gäller att ta vara på dem.
          </note>
          <note>
            Vad vi behöver är alltså en bred kompetenshöjning på alla nivåer
            i det svenska samhället. Inser man inte detta kommer kräftgången
            och arbetslösheten att fortsätta.
          </note>
          <note type="speaker">
            Anf. 42 TANJA LINDERBORG (v)
          </note>
          <note>
            Herr talman! Äntligen har frågan om ökad jämställdhet mellan
            kvinnor och män lyfts fram i ljuset.
          </note>
          <note>
            Men hittills har det faktiskt mest handlat om ökad kvinnorepresentation,
            dvs. fler kvinnliga landshövdingar, ministrar och verkställande
            direktörer. Jag vill på inget sätt förringa betydelsen av att
            fler kvinnor kommer in i slutna rum, det som av tradition har
            varit männens spelrum - tvärtom - men vi måste ha i minnet att
            den här ynnesten bara är förbehållen ett fåtal.
          </note>
          <note>
            Vad vi däremot nu på allvar måste börja diskutera är principen
            om lika lön för kvinnor och män, som
          </note>
          <note>
            Berit Andnor nyss nämnde.
          </note>
          <note>
            I går fick vi genom SCB veta att löneskillnaderna mellan kvinnor
            och män som avslutade gymnasieutbildningen på 80-talet uppgår
            till hela 30 000 kr per år, och det är ju helt förskräckligt.
            Den här skillnaden hittades dessutom bland kvinnor och män i samma
            yrken.
          </note>
          <note>
            Trots att vi har en jämställdhetslag och trots att
          </note>
          <note>
            Sverige har ratificerat ett antal internationella konventioner
            har vi alltså fortfarande betydande löneskillnader mellan kvinnor
            och män på den svenska arbetsmarknaden. Fortfarande styrs nämligen
            lönebildningen av traditionella föreställningar om mäns respektive
            kvinnors olika ekonomiska behov och av det faktum att traditionellt
            manliga arbetsuppgifter värderas högre än kvinnors.
          </note>
          <note>
            Att ändra på lönesättningen handlar både om att förändra attityder
            och om att förändra lagstiftning och arbetsvärderingskriterier.
            Såväl fackliga organisationer som arbetsgivare har ett direkt
            ansvar för att framtidens arbetsvärdering blir saklig och korrekt
            och att den bidrar till att utjämna osakliga löneskillnader.
          </note>
          <note>
            Ett sätt att komma till rätta med de arbetsgivare och fackföreningar
            som medverkar till könsdiskriminerande lönesättning är att JämO
            får utökade möjligheter att ingripa i förhållande till vad dagens
            lagstiftning medger.
          </note>
          <note>
            Tyvärr finns en tydlig tendens till att kvinnors arbetsuppgifter
            konsekvent undervärderas, och därför måste arbetet med att ta
            fram ett helt nytt arbetsvärderingssystem intensifieras. Som Ingrid
            Burman nämnde tidigare finns exempel att hämta från Kanada, som
            troligtvis har världens mest framgångsrika lagstiftning mot lönediskriminering
            och könsrelaterade löneskillnader.
          </note>
          <note>
            Trots att arbetsmarknadens parter säger sig verka för lika lön
            mellan könen i arbetslivet förekommer alltså betydande lönediskriminering.
            Därför tycker vi att det är hög tid att lagstiftningsvägen ge
            parterna ett redskap så att de kan uppfylla sina mål.
          </note>
          <note>
            Sveriges kvinnor är hjärtligt trötta på att vänta på lika lön.
            Vi kan inte, Berit Andnor, vänta till dess att statsfinanserna
            är sanerade. Jämställdhet kan inte få vara en lyx i goda tider.
            Därför har Vänsterpartiet i en särskild motion krävt att regeringen
            får i uppdrag att utarbeta ett förslag till lagstiftning liknande
            den som finns i Kanada.
          </note>
          <note>
            Herr talman! Om det nu skulle finnas en rättvisa i arbetslösheten
            skulle det möjligtvis vara att den har drabbat alla kategorier.
            Nu har ju konjunkturen vänt, och antalet lediga platser ökar,
            men kravet på de sökande till de lediga platserna är mycket högt
            ställda.
          </note>
          <note>
            Det gäller utbildningsnivån, och det gäller personliga egenskaper.
            Man skall vara kommunikativ, flexibel, samarbetsvillig, och man
            skall ha lätt för att fatta egna beslut. Litet grovt uttryckt
            kan man säga att det är
          </note>
          <note>
            Hulkar som efterfrågas på den svenska arbetsmarknaden.
          </note>
          <note>
            I november förra året fanns litet drygt 250 000
          </note>
          <note>
            personer som hade varit inskrivna oavbrutet på landets förmedlingar
            i två år. Det är en kvarts miljon personer. Bakom de här siffrorna
            döljer sig många människor med olika typer av arbetshandikapp.
            Regeringen betonar att grupper med svag ställning skall uppmärksammas
            vid prioritering av arbetsinsatser och åtgärder. Vänsterpartiet
            delar den uppfattningen till fullo. Det är oerhört angeläget att
            vi med all kraft sätter in åtgärder för utsatta grupper nu. I
            annat fall finns en uppenbar risk för att de aldrig kommer ens
            i närheten av den reguljära arbetsmarknaden.
          </note>
          <note>
            Det är därför med stor förvåning som Vänsterpartiet har kunnat
            konstatera att regeringen talar men kluven tunga. Å ena sidan
            skall arbetshandikappade prioriteras, å den andra föreslås minskade
            resurser för yrkesinriktad rehabilitering vid Samhall och lönebidrag.
          </note>
          <note>
            Samhall har lyckats ganska bra med sin verksamhet. Men jag tycker
            att det finns skäl att se över om inte Samhall håller på att köpa
            verksamheter som kräver arbetsinsatser av mer eller mindre friska
            personer. Jag tycker att man bör ifrågasätta om det är riktigt
            att Samhall skall driva vägkrogar och annan liknande serviceverksamhet.
            Fortsätter man med den typen av verksamhet finns det mycket stor
            risk för att personer med svåra funktionshinder eller grava psykiska
            problem inte kommer att platsa inom Samhall.
          </note>
          <note>
            För att motverka detta föreslår jag att regeringen ålägger Samhall
            att se till att minst 50 % av nyrekryteringarna, inte 40 % som
            föreslås i propositionen, skall ske från de s.k. prioriterade
            grupperna.
          </note>
          <note>
            Trots det jag nyss sade anser Vänsterpartiet att regeringen ställer
            ett för högt besparingskrav på Samhall. Vi vill därför, vilket
            vi gjort i en särskild motion, anvisa ytterligare 150 miljoner
            kronor till Samhall.
          </note>
          <note>
            Vad jag också tycker är oerhört angeläget - jag utgår från att
            vi kommer att få stöd från de andra partierna - gäller förslagen
            om neddragning av lönebidragen från maximalt 90 % till 80 %. Det
            är en fruktansvärt cynisk politik som vi i Vänsterpartiet med
            skärpa tar avstånd ifrån. Jag skulle vilja fråga de få socialdemokrater
            som är kvar här: Är ni verkligen medvetna om vad det här får för
            resultat för de arbetshandikappade? Tror ni verkligen att det
            gynnar deras ställning på arbetsmarknaden?
          </note>
          <note>
            Anf. 43 BERIT ANDNOR (s) replik
          </note>
          <note>
            Herr talman! Jag skulle vilja göra en kommentar till Tanja Linderborgs
            anförande. Hon påstår nämligen i sitt anförande att jag hade sagt
            att vi skulle vänta med att arbeta för lika lön för likvärdigt
            arbete tills vi hade sanerat statsfinanserna. Det är absolut inte
            min åsikt, absolut inte inriktningen i mitt politiska arbete.
          </note>
          <note>
            Däremot är historien den att vi för ungefär ett år sedan hade
            att ta ställning till en jämställdhetsproposition som innehöll
            en del förändringar i jämställdhetslagen. När vi behandlade den
            var vi socialdemokrater och vänsterpartisterna överens om att
            förändringarna inte gick tillräckligt långt. Det fanns saker och
            ting som borde ha förtydligats, bl.a. när det gäller kartläggning
            och analys av löneskillnader mellan olika grupper i företag. Vi
            ansåg också att kraven på jämställdhetsplan borde även gälla de
            mindre företagen.
          </note>
          <note>
            Det här är någonting som vi socialdemokrater har för avsikt att
            återkomma till i samband med att en jämställdhetsproposition presenteras
            om ungefär ett år. Det finns säkert saker och ting som borde övervägas
            och som går litet längre än vad vi hade tänkt oss för ett år sedan.
            Det har kommit en väldigt viktig utredning om grupptalan som är
            viktig också i detta sammanhang och som vi måste väga in.
          </note>
          <note>
            När man diskuterar löneskillnader är det också viktigt att ha
            klart för sig att man inte enbart genom lagstiftning kan komma
            till rätta med löneskillnader mellan kvinnor och män. Det absolut
            viktigaste är att parterna tar sitt ansvar, att de sätter i gång
            med arbetsvärdering. Där kan vi från samhällets sida stimulera
            utvecklingen genom att satsa pengar på olika projekt och stötta
            på det sättet. Men genom lagstiftning kommer vi inte att kunna
            uppleva att löneskillnaderna mellan kvinnor och män försvinner.
          </note>
          <note>
            Anf. 44 TANJA LINDERBORG (v) replik
          </note>
          <note>
            Herr talman! Det var inte min mening att medvetet missuppfatta
            Berit Andnor. Jag ser att vi inte är riktigt överens om tidsordningen.
            Vi tycker att parterna har haft tillräckligt lång tid på sig för
            att åtgärda detta.
          </note>
          <note>
            När man får en sådan rapport som den som kom i går, där det framgår
            att det är en löneskillnad på 30 000 kr per år mellan kvinnor
            och män med samma yrke och samma utbildning, tror jag faktiskt
            att det är lagstiftning som måste till. Jag tycker inte att vi
            skall behöva vänta ett helt år med det.
          </note>
          <note>
            Anf. 45 BERIT ANDNOR (s) replik
          </note>
          <note>
            Herr talman! Nu är det så i Sverige, vilket jag tycker är väldigt
            bra, att lönerna inte sätts i Sveriges riksdag. Lönerna i det
            svenska samhället sätts av parterna gemensamt i kollektivavtal.
            Det är en princip som jag tycker att vi ändå skall fortsätta att
            leva efter.
          </note>
          <note>
            Annars kommer vi att få ett samhälle som jag inte tror att vare
            sig Tanja Linderborg eller någon annan inom
          </note>
          <note>
            Vänsterpartiet vill ha.
          </note>
          <note>
            Jag förringar absolut inte lagstiftningen, men man skall inte
            tro att man genom lagstiftning helt kan få bort löneskillnaderna
            mellan kvinnor och män. Det kan vara ett av många instrument som
            är oerhört viktiga. Men det absolut viktigaste för att komma till
            rätta med detta är att parterna systematiskt och mycket mer intensivt
            än tidigare sätter i gång konkreta projekt inom arbetsvärderingsområdet
            och verkligen tar sitt ansvar i den kommande avtalsrörelsen och
            lever upp till det man har sagt. I den andan har också jämställdhetsministern
            agerat genom att ta initiativ till samtal med parterna utifrån
            den situation vi har i dag.
          </note>
          <note>
            Det är oacceptabelt att vi har löneskillnader i samhället som
            enbart är att härröra till könet. Men det löser vi inte enbart
            genom lagstiftning. Det kan vara ett instrument, piskan, men vi
            måste lita på att parterna själva tar ansvar för detta. Där kan
            vi hjälpa till och se till att utvecklingen kommer i gång.
          </note>
          <note>
            Exemplen är många från Europa där man har en väldigt hård lagstiftning
            om löneskillnader mellan kvinnor och män. Det hjälper inte. I
            verkligheten är löneskillnaderna där mycket större än i Sverige.
            En av förklaringarna till att vi har haft små löneskillnader i
          </note>
          <note>
            Sverige är att vi tidigare har haft en solidarisk lönepolitik.
          </note>
          <note>
            Anf. 46 TANJA LINDERBORG (v) replik
          </note>
          <note>
            Herr talman! Parterna har faktiskt arbetat med frågan i tio år.
            Vad är det som har hänt? Jo, löneskillnaderna de facto har ökat
            under dessa tio år. Man har alltså inte kommit särskilt långt.
          </note>
          <note>
            Jag kan hålla med Berit Andnor om att riksdagen skall vara litet
            varsam när det gäller statlig lönepolitik. Men vad som är riksdagens
            uppgift är att gå in när det är uppenbar diskriminering. Det handlar
            om könsoch lönediskriminering. Det tycker jag däremot är riksdagens
            sak.
          </note>
          <note type="speaker">
            Anf. 47 ANDERS YGEMAN (s)
          </note>
          <note>
            Herr talman! Sverige har i dag en arbetslöshet som på en god
            europeisk nivå. Arbetslösheten omfattar i dag mer en halv miljon
            människor, en stor del av dessa är ungdomar. På några få år har
            Sverige gått från en nation i full sysselsättning till en nation
            i massarbetslöshet.
          </note>
          <note>
            Den tidigare borgerliga regeringen tog i praktiken inte arbetslösheten
            på allvar. Trots en del halvhjärtade åtgärder fortsatte arbetslösheten
            att stiga. Naturligtvis kan inte hela skulden för arbetslösheten
            läggas på den tidigare regeringen, men den får ta en betydande
            del av ansvaret för arbetslösheten.
          </note>
          <note>
            Ett av skälen till den stora arbetslösheten var den ensidiga
            kopplingen till ecun, som uppskattningsvis kostade 100 000 jobb
            i den exportberoende delen av industrin. Detta kan naturligtvis
            inte göras ogjort, men det är bra att ha med i diskussionerna
            inför regeringskonferensen 1996 och i diskussionen om den svenska
            valutan.
          </note>
          <note>
            Den arbetslöshet som vi ser i dag för med sig otroliga sociala
            konsekvenser, inte bara genom belastningen på statsskulden och
            de effekter den belastningen får på andra område. Speciellt allvarlig
            är den höga ungdomsarbetslösheten, ungdomar som aldrig kommer
            in på arbetsmarknaden utan tvingas leva på socialbidrag. Erfarenheterna
            från andra europeiska länder, där massarbetslösheten har bitit
            fast sig, förskräcker. Där har generationer av ungdomar helt slagits
            ut från arbetsmarknaden. Frågan om återgång till den fulla sysselsättningen
            är en överlevnadsfråga för vårt samhälle. Klarar vi inte den uppgiften
            kommer vi heller inte att klara många andra av de angelägna uppgifter
            som ligger framför oss.
          </note>
          <note>
            Herr talman! Regeringen har presenterat det mest ambitiösa programmet
            för att bekämpa arbetslösheten någonsin. I regeringens proposition
            finns ett batteri av åtgärder för att bekämpa arbetslösheten.
            Det finns också en betydelsefull omfördelning från passiva åtgärder
            till aktiva åtgärder, särskilt glädjande är att en stor del av
            åtgärderna riktar sig mot ungdomar, för att få ungdomar på arbetsmarknaden.
          </note>
          <note>
            Förslaget om ungdomsgaranti gör att ingen ungdom behöver gå arbetslös
            mer än hundra dagar innan den erbjuds arbete eller utbildning.
          </note>
          <note>
            Budgeten innehåller också en mängd olika åtgärder för sanering
            av statens finanser, vilket är nödvändigt efter de senaste årens
            lavinartade ökning av budgetunderskottet och utlandsskulden. Regeringen
            har gjort sitt bästa för att fördela dessa bördor rättvist.
          </note>
          <note>
            Men ett förslag diskriminerar starkt just ungdomar, nämligen
            förslaget om att avskaffa a-kassan för alla under 20 år.
          </note>
          <note>
            Förslaget leder till att ingen under 20 år kan påräkna sig någon
            ersättning från a-kassan. Ungdomar kommer således att vara den
            enda grupp som inte kan påräkna sig samhällets stöd, trots att
            de fullgjort alla sina plikter gentemot samhället. Det är inte
            svårt att föreställa sig de protester ett sådant förslag skulle
            ha fått om det hade riktat sig mot någon annan grupp på arbetsmarknaden.
            Nu riktar sig förslaget mot ungdomar. Ungdomar som jobbat sedan
            de gick ut grundskolan och som börjat att bygga sina egna liv
            med boende och familj lämnas vid sidan av trygghetssystemen vid
            tillfällig eller längre tids arbetslöshet. En berättigad fråga
            blir då varför den som år 19 år och har jobbat i fyra av dessa
            inte skall ha rätt till a-kassa medan en ett år äldre kamrat som
            bara jobbat ett år har det.
          </note>
          <note>
            Naturligtvis skall alla trygghetssystem utformas på ett sådant
            sätt att de inte låser fast människor i långsiktigt bidragsberoende.
            Men det gäller alla grupper på arbetsmarknaden. Systemet måste
            utformas så, att varken en 19-åring eller en 45-åring blir beroende
            av bidrag för sitt uppehälle. Systemet måste prioritera utbildning
            och åtgärder framför öppen arbetslöshet utan att för den sakens
            skull riva upp tryggheten för människor som är arbetslösa under
            en kortare tid.
          </note>
          <note>
            Är det rimligt att en ung byggnadsarbetare som i fyra år har
            betalat till sin a-kassa och sedan blir arbetslös skall ha som
            enda utväg att uppta gymnasiestudier. I stället för att under
            en månad få ekonomisk trygghet skall han göra ett uppehåll i sin
            yrkeskarriär för att börja studera.
          </note>
          <note>
            En betydligt bättre åtgärd för att undvika bidragsberoende är
            att villkora a-kasseersättning med att den arbetslöse inte bara
            skall ta anvisat arbete. Han bör också vara skyldig att anta lämplig
            utbildning eller åtgärd. På detta sätt skapas ett tryck från öppen
            arbetslöshet mot aktiva åtgärder och utbildning utan att vissa
            grupper utestängs från tryggheten.
          </note>
          <note>
            För att kunna göra motsvarande besparing i arbetsmarknadsförsäkringen
            menar jag att riksdagen bör överväga två andra besparingar. En
            möjlig besparing är att en sänkning av dagens tak för ersättning
            från akassan. Detta drabbar främst de välbeställda som hittills
            har undgått neddragningar av sin trygghet.
          </note>
          <note>
            Därmed är detta en mer rättvis politisk reform.
          </note>
          <note>
            En annan möjlig åtgärd är att skärpa arbetsvillkoret i a-kassan.
            Det drabbar i och för sig också ungdomar, men det drabbar betydligt
            rättvisare och hindrar att en grupp helt utestängs från trygghetssystemet.
          </note>
          <note>
            Min förhoppning är att denna riksdag inte skall vara en riksdag
            som tar de första stegen mot att lyfta ur ungdomar ur den generella
            välfärdspolitiken. Det finns betydligt bättre vägar att gå, både
            för att vända politiken mot mera aktiva åtgärder och för att göra
            de nödvändiga besparingarna.
          </note>
          <note type="speaker">
            Anf. 48 ANNIKA JONSELL (m)
          </note>
          <note>
            Herr talman! Den nya generation som nu håller på att göra sitt
            intåg på arbetsmarknaden har naturligt nog också sin egen generations
            syn på arbete och utbidlning. Det finns mycket som är spännande
            med den nya generationens visioner, som inte minst präglas av
            ett stort mått av gränslöst tänkande kring alla möjligheter som
            finns att kombinera och varva jobb och utbildning. Man vill kanske
            byta yrkesinriktning några gånger i livet. Vår tids utveckling
            understöder den nya generationens drömmar. Internationaliseringen,
            IT-utvecklingen och de fria marknaderna är nog de tydligaste exemplen
            på detta.
          </note>
          <note>
            Det kan kanske tyckas glättigt med dessa positiva ord om den
            nya generationens visioner, när väldigt många går omkring och
            mår dåligt i en ganska hopplös arbetslöshet. Det finns onekligen
            ett antal hot som skymmer de kreativa funderingar som många unga
            människor har i dag.
          </note>
          <note>
            Risken finns att det även i ett längre perspektiv blir lika normalt
            att gå utan jobb och leva på olika former av understöd som att
            arbeta för sin försörjning.
          </note>
          <note>
            En del politiska partier verkar totalt oförmögna att se den nya
            tidens visioner. De hämmar med sin politik den dynamiska utvecklingen
            och därmed tillkomsten av nya jobb som enskilda och samhället
            i dag så väl behöver. Att inte reagera är att inte ta de hot som
            finns på allvar.
          </note>
          <note>
            Enligt min mening är politikens uppgift en helt annan än att
            i detalj reglera varenda tänkbar företeelse på arbetsmarknaden.
            Risken är uppenbar att vi genom denna och annan politisk klåfingrighet
            håller på att slå sönder de oerhört positiva förändringar som
            övergången från industrisamhället till informations- och kunskapssamhället
            för med sig. Det handlar om ökad rörlighet och nya impulser, men
            också om förändrade värderingar som innebär ökad tolerans och
            förståelse för människors olika livsval. Politiken får helt enkelt
            inte förstöra allt detta positiva. För den nya generationens möjligheter
            att vinna inträde på arbetsmarknaden är det dessutom förödande
            om så sker.
          </note>
          <note>
            Jag skall ta upp exempel på några konkreta hinder som i dag finns
            för att de som är unga skall kunna få in en fot på arbetsmarknaden.
            Vad jag då tänker på är t.ex. turordningsreglerna i lagen om anställningsskydd.
          </note>
          <note>
            Turordningsreglerna i LAS premierar dem som har arbete, men de
            hindrar dem som inte har kommit in på arbetsmarknaden. De regler
            som i själva verket har kommit till just för att skydda anställda
            mot godtyckliga uppsägningar har i stället gett upphov till garanterad
            otrygghet för en viss del av arbetskraften.
          </note>
          <note>
            De har blivit ett stort hinder för den nödvändiga utveckling
            och förnyelse som många företag behöver för att över huvud taget
            kunna överleva.
          </note>
          <note>
            Eftersom unga människor nästan alltid tillhör dem som är sist
            anställda på en arbetsplats, medför de s.k.
          </note>
          <note>
            sist-in-först-ut-reglerna i LAS att de alltid sitter löst oavsett
            kompetens. Den garanterade tryggheten för den äldre arbetskraften
            ges alltså på bekostnad av den yngres. Att ett företag genom detta
            lätt går miste om den unga arbetskraften med ny, uppdaterad utbildning
            och färska idéer kan dessutom vara det som gör att företaget över
            huvud taget inte överlever.
          </note>
          <note>
            Dessutom är det ett hot mot hela effektiviteten på arbetsmarknaden
            när människor, oavsett ålder, inte vågar byta arbete på grund
            av att de då riskerar att åter hamna sist i kön. Genom att den
            naturliga rörligheten på arbetsmarknaden på detta sätt motverkas
            får företagen allt svårare att få tag i rätt arbetskraft. Det
            gör givetvis att företagen får svårt att stå sig i den internationella
            konkurrensen.
          </note>
          <note>
            En annan sak som också skulle underlätta yngres inträde på arbetsmarknaden
            vore om man åter förlängde möjligheten till visstidsanställning
            och provanställning. Inte minst unga människor riskerar att väljas
            bort på grund av den begränsade möjligheten att provanställa under
            en viss period - detta eftersom det är naturligt att arbetsgivare
            tar det säkra för det osäkra och hellre anställer en något äldre
            person med erfarenhet och betyg från tidigare tjänstgöringar.
          </note>
          <note>
            Ingen vågar anställa det osäkra och oskrivna kort som en yngre
            person utgör.
          </note>
          <note>
            Jag har alltså valt att ta upp ett par konkreta problem som i
            dag hindrar den nya generationen från att få in en fast fot på
            arbetsmarknaden. Jag har dock inte tagit upp det som givetvis
            är grundläggande för att få fram de nya jobben i Sverige, nämligen
            betydelsen av en ansvarsfull ekonomisk politik samt en politik
            där man verkligen går till grunden med de strukturella problem
            som bl.a. våra höga skatter, höga arbetsgivaravgifter, stora offentliga
            sektor och statsskuld innebär.
          </note>
          <note>
            Det är ett mycket högt spel som man spelar om man motsätter sig
            de förändringar som behövs för att ge fler jobb totalt och därmed
            för att få in unga människor i arbete.
          </note>
          <note type="speaker">
            Anf. 49 EVA PERSSON SELLIN (s)
          </note>
          <note>
            Herr talman! Vi är inne i en brytningstid, på väg in i ett kunskaps-
            och informationssamhälle. Det ställer till en hel del problem,
            men det öppnar samtidigt möjligheter inför framtiden.
          </note>
          <note>
            Antalet sysselsatta inom industrin och de traditionella basnäringarna
            minskar. Det märks tydligt i mitt hemlän, Norrbotten, där basindustrin
            sysselsätter många människor.
          </note>
          <note>
            Teknikutvecklingen har minskat behovet av antalet anställda inom
            basindustrierna. Norrbottens basindustrier har nått stora framgångar
            på den internationella marknaden, mycket tack vare den världsledande
            teknologin. För att kunna behålla de positionerna kommer ytterligare
            teknikutveckling att vara nödvändig. Samtidigt riskerar det att
            föra med sig att ännu fler mister sina jobb.
          </note>
          <note>
            Det är framför allt inom kunskaps- och forskningsintensiva företag
            som tillväxten i ekonomin väntas komma. I Norrbotten svarar de
            företagen för ca 10 %
          </note>
          <note>
            av industrisysselsättningen. Det kan jämföras med t.ex. Östergötlands
            län, där den delen av industrin svarar för ca 50 %. Den här förskjutningen
            inom industrin medför ett större behov av välutbildad arbetskraft.
            Speciellt viktigt blir behovet av utbildning i ett län som Norrbotten
            för att man skall klara av den här omställningen. Industrin i
            länet har också en mindre andel högskoleutbildade än landet som
            helhet.
          </note>
          <note>
            Informationsteknologin kan öppna helt nya möjligheter för skogslänen
            om resurserna används rätt och om vi vågar satsa på norra Sverige.
            På den framtida arbetsmarknaden kommer samhällets mänskliga kvaliteter
            att ha större betydelse. Med modern teknik och goda kommunikationer
            kan fler jobb utföras där människorna själva väljer att bo. Redan
            i dag har de geografiska avstånden liten betydelse för möjligheten
            att utföra avancerade jobb.
          </note>
          <note>
            I informationssamhället har utbildningen stor, för att inte säga
            avgörande, betydelse för möjligheten att konkurrera. Det gäller
            såväl för enskilda individer och företag som för kommuner, regioner
            och länder.
          </note>
          <note>
            Norrbottens framtid är i stor utsträckning beroende av vilken
            tillgång på kunskap och utbildning som finns i länet. Högskolan
            i Luleå spelar här en avgörande roll, men den måste byggas ut
            ytterligare.
          </note>
          <note>
            Herr talman! Regionalpolitiken fick ingen egen rubrik under den
            här allmänpolitiska debatten. Men det känns viktigt och aktuellt
            att framhålla en del regionalpolitiska synpunkter. Behoven och
            förutsättningarna varierar mellan olika regioner i landet. De
            varierar mellan storstad och glesbygd. Det oroar mig att solidariteten
            verkar tyna bort i takt med att de ekonomiska resurserna minskar
            och vi får allt mindre pengar att fördela. Viljan att dela med
            sig och förståelsen för andras problem och möjligheter sinar lika
            snabbt som de ekonomiska resurserna. Det märks inte minst tydligt
            i det förslag till nytt skatteutjämningssystem som nu är ute på
            remiss.
          </note>
          <note>
            Förslaget till ett nytt skatteutjämningssystem innebär att 786
            miljoner kronor omfördelas från Norrbotten till andra delar av
            landet, främst till storstäderna.
          </note>
          <note>
            Om förslaget går igenom skulle det innebära allvarliga, för att
            inte säga förödande, konsekvenser för länets framtid, konsekvenser
            i form av ännu högre arbetslöshet och sämre välfärd. För mig som
            ung socialdemokrat och norrbottning framstår förslaget som djupt
            orättvist.
          </note>
          <note>
            Vi har olika problem och möjligheter beroende på i vilken del
            av Sverige och var i vår region vi befinner oss. Jag tycker att
            det är bra att storstädernas sociala problem uppmärksammas och
            att man försöker göra någonting åt dem. Men jag har väldigt svårt
            att förstå hur man kan omfördela bidrag från Norrlandskommuner
            med mycket hög skatt till Stockholmskommuner med låg skatt. Det
            är väl rimligt att man först höjer sin egen skatt? Eller varför
            försöker man inte sig på en regional skattutjämning mellan kommunerna,
            från välmående kommuner till socialt belastade kommuner?
          </note>
          <note>
            I den här utredningen sägs det bl.a. att vi i Norrbotten har
            "överstandard" i äldreomsorgen på grund av högre kostnader. För
            det första är "överstandard"
          </note>
          <note>
            en märklig formulering. Våra gamlingar är väl ändå värda det
            bästa som de kan få? För det andra visar det på en väldig okunskap
            om vårt län. Norrbotten utgör
          </note>
          <note>
            25 % av Sveriges yta. Många äldre människor bor i byar långt
            från centralorten. Min egen mormor bor i en liten by som heter
            Vettasjärvi. Den ligger åtta mil norr om centralorten Gällivare.
            Att äldreomsorgen kostar mer pengar i vårt län är inte svårt att
            förstå om man har den här bakgrunden med sig. Om skatteutjämningsförslaget
            skulle gå igenom riskerar det att innebära att vi får tvångsflytta
            många gamla människor från byarna in till centralorterna för att
            vi skall ha råd att ge dem service. Det är fullkomligt oacceptabelt.
          </note>
          <note>
            Storstädernas sociala problem kan och skall inte lösas på bekostnad
            av glesbygden. Glesbygden har stora strukturella problem. Om vi
            menar allvar med att hela Sverige skall leva måste vi också våga
            satsa på hela landet och inse att behoven och förutsättningarna
            faktiskt är olika.
          </note>
          <note type="speaker">
            Anf. 50 LARS HJERTÉN (m)
          </note>
          <note>
            Herr talman! Vi har diskuterat sysselsättning i allmänhet och
            arbetslöshet i synnerhet under nästan fyra timmar. Regeringen
            har lagt fram ett antal förslag som har diskuterats.
          </note>
          <note>
            De nya uppgifter som kommer efter hand är tyvärr betydligt mer
            negativa än de besked som gavs i socialdemokraternas valpropaganda.
            I budgetpropositionen står det att vi når en arbetslöshet på 5
            % först
          </note>
          <note>
            1998, i bästa fall. Långtidsutredningen, som kom i veckan, talar
            om en arbetslöshet på 5 % år 2010. I
          </note>
          <note>
            budgetpropositionen står det att det skall vara en total arbetslöshet
            på 10 % år 1998.
          </note>
          <note>
            Hur ser det ut lokalt och regionalt? Vi har talat en del om det.
            Vissa har tagit upp sina hemorter. I min hemkommun Tidaholm, som
            är ett gammalt brukssamhälle, är arbetslösheten mycket hög. Där
            är den högst i Skaraborgs län. Av ca 13 000 invånare är den här
            veckan 1 535 personer inskrivna på arbetsförmedlingen. Det är
            den högsta siffran någonsin. Om man tittar på vilka som är inskrivna
            finner man att det är en överrepresentation av kvinnor och ungdomar.
          </note>
          <note>
            Nästan alla ungdomar som går ut skolan hamnar i arbetslöshet.
            Nästan ingen får ett jobb.
          </note>
          <note>
            Jag har ägnat veckan åt att tala med ett ganska stort antal småföretagare.
            Jag har frågat hur de ser på situationen, om de kommer att utnyttja
            det nya riktade anställningsstöd som tydligen kommer nu. Svaren
            är genomgående negativa. Någon har svarat att man kanske kommer
            att använda det, men man skulle ändå ha nyanställt personal. Om
            företagarna skulle se bidraget som något positivt skulle det gälla
            under en längre period. Som vi vet kommer detta RAS att gälla
            under tolv månader. Genomgående säger man att en generell sänkning
            av arbetsgivaravgiften är mycket effektivare. Detta förslag är
            alltså ganska dåligt.
          </note>
          <note>
            Det är betydligt viktigare att man t.ex. kan låna pengar i bankerna
            och att räntan är låg. Med de pengarna kan man investera. I dag
            är räntan tyvärr alldeles för hög. Detta är nog på sikt den säkraste
            vägen för att nå målet med nya fasta jobb inom småföretagen.
          </note>
          <note>
            Ett annat problem i dag är kostnadsläget när det gäller råvaror.
            Flera småföretagare har sagt till mig att priserna på t.ex. aluminium
            mer än fördubblats på ett år. Det kan de inte kompensera sig för.
            Aluminium är en mycket viktig råvara för många mindre företag
            som arbetar med högteknologi.
          </note>
          <note>
            Herr talman! många arbetslösa går i dag i olika utbildningar.
            Det är bra. Det gäller bara att man utbildas till arbete. Jag
            har i mina samtal stött på företag som har klagat över att de
            inte har fått kompetenta sökande till lediga platser trots att
            det i dag finns en enorm utbildningssektor för vuxna.
          </note>
          <note>
            Kompetensutvecklingen är viktig, vilket har påpekats här tidigare,
            bl.a. av Bertil Persson.
          </note>
          <note>
            Jag skall avsluta med en specialfråga. Det gäller finansiering
            av studier för kommande jobb. För vuxenstuderande finns i dag
            ett myller av olika sätt att finansiera studierna. Troligen tillkommer
            ett nytt bidrag för dem som skall bedriva naturvetenskapliga studier.
            Om det som står i tidningarna i dag är riktigt pågår just nu förhandlingar
            mellan Socialdemokraterna och Vänsterpartiet i den här frågan.
          </note>
          <note>
            Jag tror inte att det behövs nya studiefinansieringssystem. Jag
            tror att de som finns räcker till. Det som behövs är en samordning
            av de system som finns i dag.
          </note>
          <note>
            För några år sedan satsade den borgerliga regeringen massivt
            på vuxenstudier för arbetslösa inom folkbildningen, komvux och
            andra utbildningsanordnare. Den satsningen följdes upp och gäller
            också under det nu pågående året.
          </note>
          <note>
            En ny finansiering inrättades, särskilt vuxenstudiestöd för arbetslösa,
            SVUXA, som handhas av Centrala studiestödsnämnden, CSN. Från början
            var samordningen inte så bra mellan arbetsförmedlingen, som valde
            ut arbetslösa som skulle studera, och CSN som beviljade vuxenstudiestöd.
            Många studerande kom i kläm och tvingades avbryta sina studier.
          </note>
          <note>
            Sedan dess har det varit ett mycket bra samarbete mellan berörda
            myndigheter, men i år är vi delvis tillbaka i den gamla ordningen
            med bristande samordning, där en hel del studerande kommer i kläm.
          </note>
          <note>
            Det finns en ettårsregel för SVUXA som gör att folk nu i januari
            har slutat studera och inte får den hägrande högskolebehörighet
            som man hade räknat med att få i maj. I stället går de ut i öppen
            arbetslöshet. Arbetslinjen, som regeringen talar så vackert om,
            får ge vika för stelbent behandling av människor efter paragrafer.
          </note>
          <note>
            Om arbetsförmedlingen kan ställa upp beror mycket på vilken arbetsförmedling
            man lyder under, alltså vilken kommun man bor i. Till saken hör
            också att det nya stödet för naturvetenskapliga studier också,
            enligt massmedierna, kommer att få samma utformning som SVUXA.
            Då gäller det att man ser över hela systemet med studiefinansieringen.
            Det är väldigt viktigt.
          </note>
          <note>
            Jag har talat med bl.a. handläggare på Arbetsmarknadsdepartementet
            om det här problemet. De hänvisar till den målstyrning som råder
            inom AMS
          </note>
          <note>
            och att denna målstyrning kastar ut vissa studerande i öppen
            arbetslöshet i en kommun, medan man kan fullfölja studierna om
            man bor i en annan kommun.
          </note>
          <note>
            Det tycker jag inte är särskilt tillfredsställande.
          </note>
          <note>
            Jag vet också att CSN har skrivit till regeringen i frågan. Det
            är på tiden att något görs så att det vackra talet om arbetslinjen
            också genomförs i den verklighet där de arbetslösa befinner sig.
          </note>
          <note>
            Anf. 51 MAJLÉNE WESTERLUND
          </note>
          <note>
            PANKE (s)
          </note>
          <note>
            Herr talman! De tal som vi i dag måste använda för att beskriva
            arbetslösheten i Sverige är för min generation precis som för
            de yngre generationerna en otrolig och spöklik spegling av de
            sidor i historieböckerna som beskriver mellankrigstidens samhälle.
          </note>
          <note>
            Vi har lyssnat på föräldrars och mor- och farföräldrars berättelser
            om nödhjälpsarbete, köer av arbetssökande och den långa sega hopplöshet
            som följer arbetslöshet i spåren. Vi lyssnade med den trygga förvissningen
            att aldrig mer, tiderna är nya och strålande.
          </note>
          <note>
            Nu är vi där igen!
          </note>
          <note>
            Visst har vi i dag skyddsnät av annan hållfasthet och styrka
            för att dämpa fallen, men faller gör många, alltför många, likafullt,
            och har man kommit upp i min ålder, medelåldern, är det svårt
            att kravla sig ur maskorna för att fortsätta föreställningen.
          </note>
          <note>
            Det är denna situation som så många medelålders befinner sig
            i på arbetsmarknaden i dag. Denna situation vill jag gärna belysa
            i detta inlägg i debatten.
          </note>
          <note>
            Arbetslösheten minskar nu långsamt, alltför långsamt. Särskilt
            långsamt minskar den bland de arbetslösa i min ålder, medelåldern.
            I min hemstad, Halmstad, var endast 7 % av alla dem som fick en
            fast anställning under 1994 över 50 år. Situationen är likartad
            i alla delar av landet har jag förstått.
          </note>
          <note>
            Vi som befunnit oss på arbetsmarknaden i 30 år och mer upptäcker
            plötsligt - nej, inte plötsligt, utan genom en långsam och smärtfull
            insikt - att vår kunskap och erfarenhet, våra meriter inte har
            något större värde i dagens konkurrenssituation.
          </note>
          <note>
            Ny arbetsorganisation har sorterat bort oss, ny teknik och ny
            kunskap har gjort våra kunskaper föråldrade och därför inte längre
            efterfrågade på arbetsmarknaden. Dessutom ses vår ålder i sig
            i många fall som en belastning.
          </note>
          <note>
            Samtidigt tassar de gamla beprövade klyschorna runt och vaktar
            ingångarna till de möjligheter till förändring som faktiskt finns.
            Det är svårt att lära gamla hundar sitta, gläfser det vid den
            ena dörren. Ja, det är svårt att ta till sig något nytt över 50,
            bekräftar ekot.
          </note>
          <note>
            Moderaterna uttrycker det på följande sätt i sin motion och utbildningspolitiken:
            Vid högre ålder tar utbildningarna längre tid, alldeles bortsett
            från det faktum att inlärningen ofta går sämre.
          </note>
          <note>
            Den åldersgräns som nämns i sammanhanget är 25
          </note>
          <note>
            år.
          </note>
          <note>
            Vi har inte råd att sortera bort människor med 15
          </note>
          <note>
            år kvar att ge av aktivt deltagande i arbetslivet. Vi måste bereda
            alla en möjlighet att stanna kvar i yrkeslivet fram till pensionsåldern,
            och vi måste ge dem som fått lämna arbetsmarknaden i medelåldern
            möjlighet att komma tillbaka till den.
          </note>
          <note>
            Vi får inte göra om misstagen från 1980-talets högkonjunktur,
            då vi så näst intill totalt missade att låta dem som befann sig
            på arbetsmarknaden få möjlighet till fortbildning, vidareutbildning
            och kompetensutveckling, trots att alla analyser av den framtida
            arbetsmarknaden pekade på stora strukturella förändringar med
            höga krav på ständigt förnyad kunskap.
          </note>
          <note>
            Det är nu hög tid att omsätta visionen om det livslånga lärandet
            i praktisk politik. Förslagen i regeringens budget är en bra och
            efterlängtad början, men det är nödvändigt att alla ges möjlighet
            att ta del i det nationella kompetenslyft som nu startar. Det
            gäller även dem som, precis som jag, finns vid och har passerat
            50-årsgränsen. Höj därför åldersgränsen för möjligheten att skaffa
            sig ny kunskap. En 45-årsgräns som i dag föreslås cementerar endast
            de fördomar som i dag finns om mogna människors förmåga att tillskansa
            sig ny kunskap och nya erfarenheter.
          </note>
          <note>
            Herr talman! Låt i stället C.G. Jungs syn på människor i min
            ålder bli ledstjärna. Jungs uppfattning är att "medelåldern är
            den tid då möjligheterna som bäst håller på att förverkligas,
            då människan ännu står mitt i sitt verk med hela sin styrka och
            hela sin viljekraft".
          </note>
          <note type="speaker">
            Anf. 52 CHRISTINA ZEDELL (s)
          </note>
          <note>
            Herr talman! Jag önskar det vore praktiskt möjligt att ta med
            mig riksdagens ledamöter på en resa runt
          </note>
          <note>
            Stockholms läns kommuner för att visa på de olika levnadsvillkor
            som råder i vår region.
          </note>
          <note>
            Länets 25 kommuner har i dag en befolkning på
          </note>
          <note>
            1,7 miljoner invånare. Här lever med andra ord 20 %
          </note>
          <note>
            av landets befolkning.
          </note>
          <note>
            Stockholms län är den mest tätbefolkade regionen i landet, samtidigt
            som tiotusentals människor bor i vad som kan liknas vid glesbygd.
          </note>
          <note>
            I länet finns stora skillnader när det gäller ekonomiska och
            sociala villkor. Här finns de rikaste och resursstarkaste människorna,
            men också de många fattiga och mest sårbara. Här finns det största
            utbudet av arbetstillfällen, men även den mest brutala arbetslösheten.
            Här finns de bästa boendemiljöerna, men också de mest slitna bostadsområdena.
          </note>
          <note>
            Boendekostnaderna är också högre i Stockholms län än i övriga
            riket.
          </note>
          <note>
            Segregationen är ett växande problem i hela det svenska samhället,
            men drabbar främst storstadsregionerna.
          </note>
          <note>
            Låt mig ta exempel från min egen hemkommun,
          </note>
          <note>
            Botkyrka.
          </note>
          <note>
            Vi har vissa bostadsområden där det bor 80 % invandrare. Här
            finns 59 olika nationaliteter och det talas över 100 olika språk.
            Arbetslösheten är enormt hög och många lever under mycket svåra
            förhållanden.
          </note>
          <note>
            Det är stora svårigheter för dessa människor att ta sig ut på
            arbetsmarknaden. En av orsakerna är bristande kunskaper i det
            svenska språket.
          </note>
          <note>
            Dessa familjer har också mycket svårt att komma in i gemenskapen
            i samhället. På sikt kan detta ge katastrofala följder.
          </note>
          <note>
            Vi ser redan nu tecken på ökade motsättningar mellan olika grupper.
            Stora insatser görs i kommunen för att skapa bättre förutsättningar
            för våra invandrare, men resurserna räcker inte till.
          </note>
          <note>
            Omfattande, målinriktade åtgärder måste vidtas för att vända
            utvecklingen. För det krävs samverkan mellan kommuner, landsting
            och stat.
          </note>
          <note>
            Den ekonomiska krisen och de senaste årens förda politik har
            slagit hårt mot stora grupper människor.
          </note>
          <note>
            Klyftorna i samhället ökar snabbt, och i Stockholmsområdet är
            de i dag mycket tydliga. Vi ser en oroande utveckling där skillnader
            i levnadsvillkoren mellan olika grupper blir allt tydligare. Allt
            fler lever på samhällets skuggsida.
          </note>
          <note>
            I folkhälsorapporter slår man larm om ökad ohälsa hos befolkningen,
            speciellt bland kvinnor. Kombinationen av arbetslöshet och bostadssegregation
            kan leda till växande problem i förortsområdena. Stora skillnader
            har också visat sig mellan arbetare och tjänstemän.
          </note>
          <note>
            Ett stort antal familjer lever i dag på marginalen, och socialbidragsberoendet
            ökar. Under 1994 uppbar var tionde stockholmare någon gång socialbidrag.
          </note>
          <note>
            Människor går i ständig oro inför framtiden. Många saknar tryggheten
            i ett fast arbete och har svårt att hävda sig på arbetsmarknaden
            på grund av rädsla att förlora det jobb de för tillfället har.
          </note>
          <note>
            De som drabbas värst av krisen är våra barn och ungdomar. När
            det blir ekonomiskt kärvt drabbas ytterst barnen av att familjerna
            blir pressade. Många växer upp i otrygga familjeförhållanden där
            våld och missbruk tillhör vardagsbilden.
          </note>
          <note>
            Uppväxtvillkoren skiljer sig beroende på i vilken kommun man
            bor i. Kommunerna har tvingats dra åt svångremmen de senaste åren.
            Detta har i hög grad drabbat verksamheter som riktas till barn
            och ungdom. Samhällets möjligheter att utjämna skillnader mellan
            barn har därmed försvårats. Det innebär att vissa grupper har
            sämre förutsättningar redan innan de gått ut skolan.
          </note>
          <note>
            Flertalet av Stockholms kommuner lever i dag med stora ekonomiska
            bekymmer. Man genomför nedskärningar, man effektiviserar och många
            har ökat sitt skatteuttag. Trots detta uppger ett tiotal kommuner
            att de är tvungna att finansiera en del av sina löpande utgifter
            med lån eller utförsäljning av tillgångar.
          </note>
          <note>
            Det största hotet mot samhället är den höga arbetslösheten med
            de ekonomiska och sociala konsekvenser som följer i dess fotspår.
            Var tionde stockholmare är i dag utan arbete.
          </note>
          <note>
            I Stockholmsområdet är koncentrationen av kunskapsyrken markant.
            Efterfrågan på välutbildad arbetskraft är hög. Stora grupper av
            de arbetslösa saknar den kompetens som efterfrågas. Den grupp
            som har allra svårast att ta sig in på arbetsmarknaden är flyktingar
            och invandrare.
          </note>
          <note>
            På grund av arbetslösheten är gruppen socialbidragstagare bland
            medborgare med utländsk härkomst mycket hög i Stockholm, men också
            i kranskommuner som Botkyrka och Huddinge m.fl., där arbetslösheten
            är alarmerande.
          </note>
          <note>
            Herr talman! Om vi inte tillsammans hjälps åt att vända den negativa
            utveckling vi har i dag, kommer det att ge långtgående konsekvenser
            för hela landet.
          </note>
          <note>
            Vi ser i dag en oroande utveckling av våld och kriminalitet i
            storstadsområdena. Ett allt hårdare samhällsklimat växer fram.
            Motsättningar mellan olika befolkningsgrupper ökar. Många av våra
            barn och ungdomar har tappat framtidstron och känner en stor vilsenhet.
          </note>
          <note>
            Detta är signaler vi måste ta på största allvar. Om utvecklingen
            tillåts fortsätta på detta sätt hotas vår demokrati. Risken är
            stor att andra krafter i samhället, som inte delar vår demokratiska
            grundsyn, ges ett allt större utrymme.
          </note>
          <note>
            Vår gemensamma fiende heter arbetslöshet och segregation. Vi
            måste göra allt som står i vår makt för att rädda vår välfärd
            och bygga samhället på solidariska grunder. Vår ledstjärna skall
            vara rättvisa, jämlikhet och alla människors lika värde.
          </note>
          <note type="speaker">
            Anf. 53 CHRISTEL ANDERBERG (m)
          </note>
          <note>
            Herr talman! I kommittémotion A816 har vi moderater nyligen redovisat
            vår syn på jämställdhetsfrågorna. Efter en ingående analys har
            vi skapat ett alternativ - ett konservativt alternativ som så
            väl behövs i den debatt som alltmer kommit att ha socialistiska,
            och fundamentalistiskt feministiska, förtecken.
          </note>
          <note>
            Jämställdheten berörs av en mängd olika faktorer.
          </note>
          <note>
            Den socialdemokratiska familjepolitiken har utformats för att
            gynna en viss livsform som har ansetts jämställd. Arbetsmarknaden
            för kvinnor har utformats på ett sätt som har ansetts jämställt.
            Vid en närmare granskning finner man dock att systemen skapat
            stelbenthet och snarare hämmat kvinnorna än öppnat möjligheter
            för dem.
          </note>
          <note>
            Berit Andnor sade för någon halvtimma sedan att svenska kvinnor
            är friast i världen. I själva verket är
          </note>
          <note>
            57 % av kvinnorna synnerligen ofria. De är helt beroende för
            sin försörjning av ett system som håller på att kollapsa, nämligen
            Berit Andnors grundbult den offentliga sektorn.
          </note>
          <note>
            Enligt vårt sätt att se på saken måste den framtida jämställdhetspolitiken
            utgå från ett konstruktivt tänkande med öppenhet för nya lösningar.
            Dagens verklighet måste utgöra grunden för en ny debatt. Den skall
            präglas av respekt för olika människors egna, fria val. Utgångspunkten
            för politiken måste vara att dagens kvinnor och män vet sitt eget
            bästa och kan fatta förnuftiga beslut. Politikerna har inte rätt
            att förtiga vissa människors uppfattningar eller tillrättalägga
            deras argument. Att lägga livet och debatten till rätta är en
            politik som förtrycker stora grupper i samhället.
          </note>
          <note>
            Många anser att kvotering av kvinnor på manligt dominerade områden
            gynnar jämställdheten. Vi tror inte på kvotering. Den bygger på
            bristande tilltro till kvinnors förmåga och övertro på regleringar.
            Vi är övertygade om att verklig, långsiktig jämställdhet förutsätter
            det självförtroende som det ger kvinnorna att skapa sig en ställning
            grundad på egen kraft och duglighet. Detta är skillnaden mellan
            formell och reell jämställdhet.
          </note>
          <note>
            Sedan de rent diskriminerande reglerna nu har avskaffats återstår
            den svåraste delen av jämställdhetsarbetet, nämligen att finna
            vägar att påverka människors attityder. Det krävs insatser inom
            många delar av samhället. Den attitydpåverkan som nu förestår
            uppnås dock inte främst genom politiska beslut utan genom att
            enskilda individer tar ett personligt, praktiskt och moraliskt
            ansvar.
          </note>
          <note>
            Men visst behövs det politiska beslut också. En del av den bristande
            jämställdheten mellan kvinnor och män är nämligen ett problem
            som det socialistiska samhället har skapat. Det är ett system
            som ser kvinnor och män endast som delar av ett kollektiv, underordnade
            den traditionella produktionens krav, binder människorna och hindrar
            dem från att utveckla sina idéer. Ett sådant synsätt är i grunden
            omänskligt.
          </note>
          <note>
            Ser man till kvinnors arbetsmarknad blir detta tydligt. Sverige
            har den högsta kvinnliga förvärvsfrekvensen bland alla OECD-länderna.
            men eftersom traditionellt kvinnliga arbetsuppgifter inom vård,
            omsorg och undervisning i vårt land nästan uteslutande tillhandahålls
            av den offentliga sektorn har kvinnornas arbetsmarknad kommit
            att bli mycket begränsad och starkt könssegregerad.
          </note>
          <note>
            Vi moderater säger: Bryt upp de offentliga monopolen! Tillåt
            mångfald och valfrihet, låt enskilda personers kreativitet flöda!
            Vi vill också öppna hemmet för privata tjänster, som exempelvis
            barntillsyn, hemtjänst för äldre, städning eller trädgårdsskötsel.
          </note>
          <note>
            I det nuvarande samhällsekonomiska läget kan det te sig som om
            förutsättningarna för arbete och försörjning skulle vara hotade
            för alla som jobbar inom vården eller omsorgen. I själva verket
            finns all anledning att anta att behovet av sådana tjänster tvärtom
            ökar. Uppgiften blir alltså att finna nya former för organisationen
            och finansieringen av arbetet. Kvinnor har samma rätt att finna
            alternativa arbetsgivare som män.
          </note>
          <note>
            Vi kräver att skatte- och avgiftssystemen snarast reformeras
            så att det blir ekonomiskt möjligt för en privat tjänstesektor
            att etablera sig. Förutom att det skulle ge upphov till mängder
            av nya arbetstillfällen skapar det också utrymme för ett vidgat
            kvinnligt egenföretagande. I t.ex. USA är det i dag ca 35 %
          </note>
          <note>
            kvinnor som äger och driver små företag. Vi förutser en liknande
            utveckling i Sverige bara samma gynnsamma förutsättningar ges.
          </note>
          <note>
            Herr talman! Detta ser vi moderater som viktiga steg mot reell
            jämställdhet bland kvinnor och män.
          </note>
          <note>
            Dessutom får vi en bättre fungerande arbetsmarknad och ökad effektivitet
            i ekonomin.
          </note>
          <note>
            Anf. 54 BERIT ANDNOR (s) replik
          </note>
          <note>
            Herr talman! Jag frågar mig vad det är för ny debatt Christel
            Anderberg menar. Vad är det för konservativt alternativ som hon
            egentligen förespråkar? Vad innebär detta konservativa alternativ
            bakom de många orden?
          </note>
          <note>
            Litet fick vi kanske veta när vi lyssnade till Christel Anderberg,
            men inte särskilt mycket. Det är i stället exakt samma gamla högerpolitik
            som moderaterna står för i dag som de gjorde tidigare.
          </note>
          <note>
            Det är hämmande för kvinnor att de arbetar i den offentliga sektorn,
            säger Christel Anderberg. Det är ju så, att i Sverige har vi förvandlat
            det oavlönade kvinnoarbetet till ett avlönat kvinnoarbete. Vad
            är det för hämmande med det?
          </note>
          <note>
            Vad är det för fel på att kvinnor skall ha lika rätt till arbete,
            lika rätt till att kunna försörja sig, som männen? Vad är det
            för fel på att ha ett system i samhället som gör det möjligt för
            kvinnor att förvärvsarbeta? Just genom att satsa på den gemensamma
            sektorn har vi gett kvinnor förutsättningarna till lika rätt till
            arbete.
          </note>
          <note>
            Hur är det med pigavdraget? På vilket sätt stärker det jämställdheten
            för kvinnor? Möjligtvis gynnas ett fåtal kvinnor av det förslaget.
            Men någon skall göra jobbet, någon skall vara hemma och passa
            barnen, städa och ta hand om det övriga hemarbetet. Vad är det
            för kvinnor som skall göra det, Christel Anderberg? Vad är det
            för segregerat samhälle som ni moderater egentligen förespråkar
            och som göms bakom detta konservativa alternativ och detta tal
            om att det är en ny debatt? Det är ett gammalt konservativt samhälle
            som är moderaternas modell, ingenting annat.
          </note>
          <note>
            Anf. 55 CHRISTEL ANDERBERG (m) replik
          </note>
          <note>
            Herr talman! Eftersom Berit Andnor uppenbarligen inte har lyssnat
            på det som jag sade ber jag att få rekommendera henne att läsa
            vår kommittémotion
          </note>
          <note>
            A816.
          </note>
          <note>
            I denna motion frågar vi oss bl.a. varför just kvinnor skall
            vara hänvisade till en enda arbetsgivare, nämligen den offentliga
            sektorn. Hur kan det komma sig att det just är inom den socialdemokratiska
            grundbulten som kvinnorna är mest hänvisade till deltidsarbete
            och där deras kompetensutveckling är starkt eftersatt, där egna
            utbildningsinsatser inte alls lönar sig och där lönediskrimineringen
            är som mest utbredd?
          </note>
          <note>
            Att stämpla hela diskussionen om en privat tjänstesektor med
            ordet pigavdrag är möjligen politiskt gångbart. Men vi har inte
            råd med sådana politiska dogmer i vårt land, lika lite som man
            har råd med det i andra länder. I andra länder har man inte varit
            lika ideologiskt låst som i Sverige. Man har givit denna privata
            tjänstesektor en möjlighet att växa fram.
          </note>
          <note>
            Det blir knappast fråga om några pigor, Berit
          </note>
          <note>
            Andnor. Det är i stället fråga om att kvinnor kan slå sig ihop,
            starta företag och sälja sina tjänster på en marknad.
          </note>
          <note>
            Anf. 56 BERIT ANDNOR (s) replik
          </note>
          <note>
            Herr talman! Jag har absolut ingenting emot en utveckling inom
            den privata serviceverksamheten. Det jag har något emot är att
            med hjälp av skattesubventioner skapa ett A- och B-lag på arbetsmarknaden.
          </note>
          <note>
            Pigavdragsdiskussionen handlar om att med skattesubventioner
            skapa ett B-lag på arbetsmarknaden, ett
          </note>
          <note>
            B-lag som skall gå hemma hos de välbesuttna familjerna och städa.
          </note>
          <note>
            Den gemensamma sektorn har förvandlat det oavlönade kvinnoarbetet
            till ett avlönat kvinnoarbete.
          </note>
          <note>
            Den gemensamma sektorn ger också förutsättningar för både kvinnor
            och män att förvärvsarbeta genom att barnomsorgen kan ordnas,
            genom att äldreomsorgen kan ordnas. Det skapar möjligheter för
            kvinnor och män att förvärvsarbeta, och därför är den gemensamma
            sektorn så viktig. De privata alternativen har jag inget emot,
            men de skall vara betalda på samma sätt som de offentliga arbetena.
          </note>
          <note>
            Vad är det för bättre kompetensutveckling, vad är det för högre
            lön som kan erbjudas i det privata städbolaget, Christel Anderberg?
            Vari ligger skillnaden?
          </note>
          <note>
            Alla jämförelser som gjorts och som görs mellan t.ex.
          </note>
          <note>
            städbolagen och den verksamhet som sker inom den kommunala sektorn
            visar att konkurrensen från de privata städbolagen inte har ökat
            lönerna för de kvinnor som gör jobbet.
          </note>
          <note>
            I grunden handlar det om att vi har olika synsätt på människor
            på arbetsmarknaden och på kvinnors möjligheter där. Vi har olika
            synsätt på kvinnors lika rätt till arbete och till en anständig
            lön att leva på. För mig är jämställdheten lika viktig både för
            hemsamariten och vårdbiträdet som för de kvinnliga cheferna.
          </note>
          <note>
            För Christel Anderberg är det fråga om något helt annat. Det
            är det som denna diskussion egentligen handlar om.
          </note>
          <note>
            Anf. 57 CHRISTEL ANDERBERG (m) replik
          </note>
          <note>
            Herr talman! Jag tror faktiskt inte att alla arbetslösa kvinnor,
            eller de som riskerar att bli det, i Sverige bryr sig om vad Berit
            Andnor tycker. Jag tror att de är intresserade av att få ett jobb.
          </note>
          <note>
            Numera kan man t.o.m. från socialdemokratiska företrädare få
            höra att de inser att de nya jobben måste komma fram i det privata
            näringslivet. Den offentliga sektorn kan inte längre få expandera,
            utan den måste tvärtom dras ned. Det har också visat sig att den
            offentliga sektorns kaka inte bara är liten utan dessutom osäker.
            Det socialistiska systemet har lurat kvinnorna in i ett system
            som nu håller på att kollapsa. Många kvinnor är därför ytterst
            oroade över sina möjligheter till fortsatt arbete, till fortsatt
            försörjning.
          </note>
          <note>
            Om vi släpper ideologin, Berit Andnor, och tillåter alternativen
            att växa fram kan vi få en privat tjänstesektor där kvinnor får
            möjlighet att vara verksamma inom de områden som kanske ligger
            många kvinnor närmast. För alla kvinnor är det inte en dröm att
            bli maskintekniker och att jobba inom verkstadsindustrin.
          </note>
          <note>
            De vill gärna kunna fortsätta vara verksamma inom vård, omsorg
            och undervisning. Låt dem få möjlighet till det.
          </note>
          <note>
            Anf. 58 NILS-ERIK SÖDERQVIST (s)
          </note>
          <note>
            Herr talman! Det finns en region i vårt land som har drabbats
            hårdast av öppen arbetslöshet och som vid sidan av Norrbotten
            har den högsta totala arbetslösheten, och det är Fyrstadsområdet
            med kommunerna Lysekil, Vänersborg, Uddevalla och Trollhättan.
          </note>
          <note>
            Här har bara på några år försvunnit 14 000 jobb.
          </note>
          <note>
            Nästan vart tredje industrijobb har försvunnit. Då basnäringarna
            drabbades på detta sätt fick det också allvarliga och omedelbara
            följdverkningar för näringslivet i övrigt. Totalt har Fyrstad
            på några år förlorat en sjättedel av samtliga jobb. I decemberstatistiken
            var arbetslösheten i Fyrstad 16,25 %, att jämföra med 12,4 % i
            hela riket.
          </note>
          <note>
            Det är mycket bra att Saab nyanställer och att
          </note>
          <note>
            Volvo nysatsar i Uddevalla, men det räcker inte på något sätt
            för att återskapa alla förlorade jobb. Det finns bland de arbetslösa
            en stor grupp som är både ungdomar och långtidsarbetslösa. Denna
            stora grupp, som oftast saknar yrkesutbildning, riskerar att bli
            permanent utslagen om vi inte sätter in kraftfulla och snabba
            åtgärder i Fyrstadsregionen.
          </note>
          <note>
            Fyrstad tillhör av tradition Sveriges starkaste industriregioner.
            Här finns avancerad industriell kompetens främst inom transportmedels-
            och kommunikationsområdet, men koncentrationen till få produkter,
            företag och branscher är tillsammans med omfattande utslagning
            av arbetsintensiv verksamhet en av huvudanledningarna till den
            mycket svåra arbetsmarknadspolitiska situationen.
          </note>
          <note>
            Herr talman! Genom regeringens beslut att hos EU
          </note>
          <note>
            föreslå att Fyrstad skall bli mål 2-område har man nu bekräftat
            Fyrstads speciella situation och dessutom slutgiltigt accepterat
            Fyrstad som begrepp. Detta är mycket positivt. Dessutom är det
            glädjande att vår regering beträffande stödområden inom EU föreslagit
            att kommunerna i Dalsland och norra Bohuslän skall ingå i målområde
            5 b.
          </note>
          <note>
            Beträffande ungdomsarbetslösheten och långtidsarbetslösheten
            är det också angeläget att regionen får del ur stödområde 3 och
            4.
          </note>
          <note>
            Om stödinsatserna från EU kommer, som vi hoppas, blir det först
            1996. Det är därför viktigt att nu i år, 1995, göra särskilda
            insatser med enbart nationella medel. Hit hör exempelvis satsning
            på högskolan,
          </note>
          <note>
            Fyrstadsfonden, men också omedelbara och snabba arbetsmarknadspolitiska
            åtgärder.
          </note>
          <note>
            Högskolan i Trollhättan/Uddevalla måste ges betydligt ökade resurser
            för såväl grundutbildning och vidareutbildning som forskning.
            Tillgång på väl utbildad arbetskraft är av avgörande betydelse
            för utvecklingen i regionen. Trots den höga arbetslösheten finns
            brist på bl.a. utbildade tekniker. Högskolan bör för nästa verksamhetsår
            tillföras ytterligare 10 miljoner av de resurser som skall fördelas
            senare i vår. På sikt måste vår högskola ges lika stora resurser
            som andra jämförbara regioners högskolor. Dessutom bör inom ramen
            för arbetsmarknadssatsningarna avsättas resurser för förlängd
            utbildning inom företag och för att ge arbetslösa möjlighet till
            gymnasiekompetens inom regionens folkhögskolor och den kommunala
            vuxenutbildningen.
          </note>
          <note>
            Regeringen föreslår i budgetpropositionen att resurser upptas
            för bl.a. ombyggnader och miljöförbättringar i kommunala lokaler.
            Med Fyrstads höga arbetslöshet anser jag att regionen bör prioriteras
            när dessa medel skall fördelas. Det är också viktigt att större
            byggprojekt, som kraftverk i Lysekil, kommer i gång.
          </note>
          <note>
            För Fyrstad är det viktigt med bra kommunikationer. Det är en
            förutsättning för näringslivets utveckling och för fler arbeten.
            Då mål 2-medel i princip inte får gå till stora infrastruktursatsningar
            och med
          </note>
          <note>
            Fyrstads allvarliga arbetsmarknadssituation, anser jag att resurser
            bör omfördelas så att Nordlänken kan byggas, Älvsborgsbanan upprustas
            samt planerat byggande och upprustning av E 6 samt vägarna 44,
            45
          </note>
          <note>
            och 161 kommer i gång skyndsamt.
          </note>
          <note>
            Herr talman! Till sist vill jag säga, att om Fyrstad får möjlighet
            till investeringar i kommunikation och utbildning/kompetens finns
            också förutsättningar för att regionen och dess ca 250 000 invånare
            blir en livskraftig och utvecklingsbar region. Här finns i dag
            en genom historien och generationer nedärvd kunskap, t.ex. inom
            de verkstadsindustriella sektorerna elektronik, motorteknologi
            och konstruktion. Ett annat område är marina eller vattenanknutna
            näringar och verksamheter. Ett tredje område är energisidan.
          </note>
          <note>
            En ytterligare styrkefaktor finns inom vård och omsorg, med bl.a.
            två stora sjukhus inom regionen. På flera av de nämnda områdena
            finns egna forskningsresurser och anknytning till bl.a. Göteborgs
            universitet. Slutligen kan nämnas turismen som ett växande framtidsområde,
            där Bohuskusten och Dalsland både ingår i och omsluter regionen
            Fyrstad.
          </note>
          <note>
            I Fyrstad finns möjligheter, och Fyrstad har en gemensam vision
            som kan bli förverkligad om massarbetslösheten kan brytas och
            stagnation undvikas.
          </note>
          <note type="speaker">
            Anf. 59 PAAVO VALLIUS (s)
          </note>
          <note>
            Herr talman! Arbetslösheten är ett stort gissel för hela Sverige.
            Man kan påstå att vissa län har drabbats mer än andra. För oss
            i Västmanland har industriproduktionen varit det centrala, och
            flera av kommunerna är fortfarande starkt beroende av industrin.
            Tyvärr började strukturförändringen i länet redan på 80-talet,
            och när den stora utslagningen av industriarbeten började för
            fem år sedan var arbetsmarknadssituationen i Västmanland redan
            besvärlig.
          </note>
          <note>
            För oss i Västmanland var det naturligtvis av stor vikt att vi
            fick en socialdemokratisk regering och att vi åter kan känna framtidstro.
            Till detta bidrar regeringens kraftfulla program för sysselsättning,
            som innehåller 50 åtgärdspunkter, med aktiva åtgärder för att
            minska den öppna arbetslösheten, öka kompetensutvecklingen och
            aktivera de arbetslösa.
          </note>
          <note>
            Under den pågående högkonjunkturen har sysselsättningen ökat
            i vårt län, speciellt inom exportindustrin. Men de arbetstillfällen
            som försvann under den senaste lågkonjunkturen kommer nog aldrig
            tillbaka. Därför vill jag uppmärksamma vissa speciella frågor,
            som är viktiga för Västmanland.
          </note>
          <note>
            Arbetslösheten inom byggbranschen är nog det mest bekymmersamma
            i vårt län - säkert inte unikt i landet. För att man skall få
            fart på övrig sysselsättning är det viktigt att stimulera byggsektorn.
            Även om det inte är rimligt eller ens kanske önskvärt att nå de
            byggsiffror som gällde under slutet av 80-talet, kan vi konstatera
            att dagens byggaktivitet på sikt är alldeles för låg för ett land
            som måste öka den ekonomiska tillväxten för att klara budgetunderskottet
            och sysselsättningen. Därför behövs ganska omgående ytterligare
            stimulansåtgärder inom byggsektorn, så att den inte tappar nödvändig
            kompetens.
          </note>
          <note>
            Exportindustrin är en mycket central del för hela länet, men
            speciellt för Västerås och närkommunerna.
          </note>
          <note>
            Kommunikationer till och från Västerås är därför avgörande för
            kommunens näringslivsutveckling och sysselsättning. Mälarbanan
            och Västerås flygplats är viktiga delar för hela regionens utveckling.
            Det är därför viktigt att trafiken på Mälarbanan kommer i gång
            så fort som möjligt, utan några onödiga dröjsmål. En internationell
            flygplats i Västerås är avgörande för att vi skall kunna behålla
            exportindustri, som är mycket beroende av bra förbindelser med
            Europa även i framtiden.
          </note>
          <note>
            En utbyggnad av högskolan i Västerås skulle vara av stor regionalpolitisk
            betydelse för hela vårt län och stora delar av Bergslagen. Ökad
            ingenjörsutbildning är det som står närmast i tur. När det gäller
            ökad teknisk utbildning bör Tekniska högskolan uppmärksammas när
            man skapar nya utbildningsplatser.
          </note>
          <note>
            Det minskade försvarsanslaget har inneburit stora förändringar
            och påfrestningar inom försvarsindustrin.
          </note>
          <note>
            Många arbetstillfällen har försvunnit, och många är hotade.
          </note>
          <note>
            Sådan är den aktuella situationen i Arboga. Det är en av länets
            kommuner som har drabbats speciellt hårt. Vi föreslår att Arboga
            ges tillfällig inplacering i stödområde eller att ett särskilt
            stöd ges till omställningen inom försvarsindustrin.
          </note>
          <note>
            Länets norra kommuner, som tidigt blev utsatta för strukturomvandling
            inom järn- och skogshantering, kommer även framdeles att vara
            i stort behov av regionalpolitiska insatser för att på lång sikt
            klara sin sysselsättning. Här är det viktigt att den skogliga
            utbildningen på Skogsmästarskolan i Skinnskatteberg ges möjlighet
            till en fortsättning trots den nuvarande turbulensen inom SLU.
          </note>
          <note>
            Herr talman! Det är lätt att bli pessimistisk inför framtiden
            när man inriktar sig på de problemområden som finns. Trots detta
            ser vi från Västmanland ljust på framtiden. Med de kraftfulla
            åtgärder som regeringen har vidtagit för att få ordning och tilltro
            till svensk ekonomi och med regeringens arbetsmarknadspolitiska
            åtgärder är vi övertygade om att vi i Västmanland och hela landet
            kan gå en ljusare och mer optimistisk framtid till mötes.
          </note>
          <note type="speaker">
            Anf. 60 ULF KERO (s)
          </note>
          <note>
            Herr talman! Jag skall tala om sysselsättningspolitik i norrbottniskt
            perspektiv.
          </note>
          <note>
            Som representant för glesbygden, kommen från de stora skogarna,
            har jag mycket att orda om i denna fråga. I Norrbottens historia
            har olika tider avlöst varandra. Jag håller mig till den senare
            delen, dvs.
          </note>
          <note>
            den tid som jag själv kan överblicka.
          </note>
          <note>
            Historien kännetecknas av djupgående strukturförändringar och
            flyttlass men också av omfattande regional- och arbetsmarknadspolitiska
            satsningar.
          </note>
          <note>
            Man kan med andra ord säga att Norrbotten tillhör de mest omstrukturerade
            områdena i landet.
          </note>
          <note>
            Vi lever alltjämt i en stark brytningstid. Förändringarna går
            fort. Kampen mellan gammalt och nytt är intensiv. Ny teknik och
            nya kunskaper skapar ständigt nya möjligheter inom olika områden.
            Den ökade kunskapen och dess betydelse för länets utveckling blir
            allt tydligare.
          </note>
          <note>
            Norrbottningen lever på många sätt nära naturen, men naturen
            är också en av Norrbottens stora tillgångar. Malm, skog och vatten
            utgör alltjämt basen för industriverksamheten i detta län. Den
            ekonomiska betydelsen av dessa naturtillgångar är odiskutabel.
            De är av stor ekonomisk betydelse inte bara för länet utan även
            för landet som helhet och kommer att vara det även fortsättningsvis.
          </note>
          <note>
            Arbetslöshetsstatistiken är ingen rolig läsning. Det har den
            för övrigt aldrig varit, särskilt inte för kommuner som av tradition
            är och har varit arbetslöshetsdrabbade under lång tid. Detta gissel
            är ett problem som det inte finns några patentlösningar på.
          </note>
          <note>
            Arbetslöshetsbekämpningen har alltid varit en viktig fråga för
            arbetarrörelsen. Att komma tillbaka till arbetsmarknaden är en
            oerhört viktig sak för den som är arbetslös. Det har vi erfarenhet
            av, och det har också påtalats av många.
          </note>
          <note>
            Herr talman! Det gäller att se framåt. Jag kommer att hålla mig
            till regionalpolitiken; jag anser att sysselsättning och regionalpolitik
            hör ihop.
          </note>
          <note>
            För en region som ligger långt ifrån marknader och stora befolkningscentra
            är väl fungerande kommunikationer av stor ekonomisk betydelse.
            Att ha goda kommunikationer är därför en viktig framtidsfråga.
          </note>
          <note>
            Områdets geografiska förutsättningar gör att flyget har en särställning.
            Detta gör behovet av fungerande flygtrafik stort. För inlandskommunerna
            är detta ett viktigt konkurrensmedel i kampen om företagsetableringar
            och därmed en viktig möjlighet till näringslivsutveckling.
          </note>
          <note>
            Vi har från Norrbotten i en motion påtalat möjligheterna inom
            det s.k. Barentsområdet, som är en specifik förutsättning för
            Norrbotten. Ett antal länder samverkar för en positiv och fredlig
            utveckling i nordvästra Ryssland. Detta samarbete bör förankras
            i norr, och Sverige bör ta större ansvar i detta område när det
            gäller kultur, miljö och ökad kontakt mellan människorna och näringslivet
            i regionen.
          </note>
          <note>
            Vi som verkar i detta område hoppas givetvis att
          </note>
          <note>
            Sverige blir mer aktivt som nation, nu när vi övertagit ordförandeskapet
            i Barentsrådet. Även om det naturligtvis finns svårigheter är
            det möjligheterna som i förlängningen leder till verksamheter
            och sysselsättning. En mycket viktig detalj är järnvägsförbindelsen
          </note>
          <note>
            Boden-Haparanda, som är den enda landkopplingen mellan det rysk-finska
            och det svensk-norska järnvägssystemet. En lösning av omlastningsproblemet
            i
          </note>
          <note>
            Haparanda är därför av central betydelse och en bra framtidssatsning.
          </note>
          <note>
            Herr talman! Skogen är ett annat område som har tillfört arbete
            och sysselsättning i stor omfattning framför allt i inlandet.
            Detta har drastiskt förändrats;
          </note>
          <note>
            den tekniska utveckling som ägt rum de senaste decennierna har
            medfört en omfattande minskning av antalet jobb.
          </note>
          <note>
            Ökad vidareförädling har många talat om i olika sammanhang. Men
            ett län som Norrbotten, där skogen har en så central betydelse,
            har inte fått del i någon sådan utveckling. Det finns goda förutsättningar
            att utnyttja länets skogsråvaror. Denna råvara är av unik kvalitet.
            En ökad förädlingsgrad och rätt produkter skapar stabilare marknader,
            bättre företag och ökad sysselsättning.
          </note>
          <note>
            Förutom de stora företagen består träindustrin av små och medelstora
            företag. Dessa har betydelse för sysselsättningen och ekonomin
            i de olika kommunerna. Inom trä- och träförädlingsindustrin behövs
            ett branschutvecklingsprogram för att öka värdet av skogsråvaran.
          </note>
          <note>
            Herr talman! Till sist måste jag få tycka till om det nya kostnadsutjämningsförslag
            som har presenterats.
          </note>
          <note>
            Fullt genomfört innebär förslaget ett årligt inkomstbortfall
            för Norrbottens kommuner med 786 miljoner.
          </note>
          <note>
            Tillsammans med det bortfall som drabbar landstinget blir det
            ca 970 miljoner kronor. I en del kommuner motsvarar detta en skattehöjning
            på 3-4 kr per invånare.
          </note>
          <note>
            En sådan förändring av kommunernas inkomster går inte spårlöst
            förbi utan märks. Detta förslag är av den storleksordningen att
            det inte på något sätt kan klaras utan verksamhetsminskningar,
            och detta i områden som redan har det tillräckligt svårt med sysselsättningen.
          </note>
          <note>
            Statsbidragen till kommunerna utgör de enskilt viktigaste regionalpolitiska
            insatserna från statens sida. Statsbidraget till Norrbottens kommuner
            är en betydande del av den totala finansieringen och en förutsättning
            för att klara de nationella målen. Detta förslag kommer i förlängningen
            att få en helt motsatt och förödande effekt.
          </note>
          <note>
            Herr talman! Avslutningsvis vill jag säga att vi i
          </note>
          <note>
            Norrbotten givetvis är beredda att ta ansvar för Sveriges ekonomi
            och för att vår framtid i betydligt större omfattning skall bero
            på vår egen förmåga. Den här frågan är viktig för Norrbotten.
            När regeringen presenterar sin proposition måste man ha hittat
            ett system som gör det möjligt för Norrbotten och hela landet
            att fortsätta att utvecklas.
          </note>
          <note>
            Den allmänpolitiska debatten var härmed avslutad.
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1994/95:146 Ändringar i lagen (1994/95:1704)
          </note>
          <note>
            om lageravgift på socker och ris
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 februari
          </note>
          <note>
            1994/95:55 av Sven Bergström (c) till justitieministern om nedläggningar
            av kriminalvårdsanstalter
          </note>
          <note>
            1994/95:56 av Björn von Sydow (s) till utrikesministern om Tjetjenien
          </note>
          <note>
            Interpellationerna publiceras i bilaga som fogas till riksdagens
            snabbprotokoll tisdagen den 14 februari.
          </note>
          <note>
            6 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 10 februari
          </note>
          <note>
            1994/95:273 av Barbro Westerholm (fp) till socialministern om
            barnomsorgslagen
          </note>
          <note type="speaker">
            1994/95:274 av Barbro Westerholm (fp) till statsrådet Leif Blomberg
            om flyktingbarn och FN:
          </note>
          <u who="unknown" xml:id="i-a56605bf331df073-0">
            <seg>
              s barnkonvention
            </seg>
          </u>
          <note>
            1994/95:275 av Ulf Melin (m) till utbildningsministern om lärare
            och informationsteknologi
          </note>
          <note>
            1994/95:276 av Margitta Edgren (fp) till civilministern om principer
            vid tillsättning av tjänst som domprost
          </note>
          <note>
            1994/95:277 av Birgit Henriksson (m) till socialministern om
            förskrivningen av läkemedel
          </note>
          <note>
            1994/95:278 av Birgit Henriksson (m) till justitieministern om
            bristen på kriminalvårdsplatser m.m.
          </note>
          <note>
            1994/95:279 av Eskil Erlandsson (c) till arbetsmarknadsministern
            om kommunernas satsning på allerigsanering
          </note>
          <note>
            1994/95:280 av Jan Jennehag (v) till försvarsministern om flygverksamheten
            på Malmens flygplats
          </note>
          <note>
            1994/95:281 av Maggi Mikaelsson (v) till miljöministern om bullerproblemen
            runt Malmens flygplats m.m.
          </note>
          <note>
            1994/95:282 av Lennart Daléus (c) till jordbruksministern om
            landsbygdsutveckling och kvinnor
          </note>
          <note>
            1994/95:283 av Lennart Daléus (c) till justitieministern om EU
            och patent på bioteknikområdet
          </note>
          <note>
            1994/95:284 av Lennart Daléus (c) till miljöministern om uppföljning
            av Rio-konferensen
          </note>
          <note>
            1994/95:285 av Birgit Henriksson (m) till justitieministern om
            åtgärder mot försäkringsbedrägerier
          </note>
          <note>
            Frågorna publiceras i bilaga som fogas till riksdagens snabbprotokoll
            tisdagen den 14 februari.
          </note>
          <note>
            7 § Kammaren åtskildes kl. 13.37.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 3 § anf. 18 (delvis), av tredje vice talmannen därefter
            t.o.m. anf. 51
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
