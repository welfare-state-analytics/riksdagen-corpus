<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--58</head>
          <docDate when="1995-02-09">1995-02-09</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            1 § Meddelande om muntliga frågor till regeringen och information
            från regeringen den 16
          </note>
          <note>
            februari
          </note>
          <note>
            Förste vice talmannen meddelade att vid frågestunden torsdagen
            den 19 februari kl 14.30 skulle följande statsråd närvara: statsminister
            Ingvar Carlsson, näringsminister Sten Heckscher, miljöminister
          </note>
          <note>
            Anna Lindh, statsrådet Pierre Schori och statsrådet
          </note>
          <note>
            Ylva Johansson.
          </note>
          <note>
            Statsministern skulle besvara övergripande och allmänpolitiska
            frågor. Frågorna till övriga statsråd förutsattes beröra deras
            ansvarsområden inom regeringen.
          </note>
          <note>
            Vidare meddelade förste vice talmannen att efter frågestunden
            skulle statsrådet Pierre Schori lämna information om Östeuropa-propositionen.
          </note>
          <note>
            2 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1994/95:49
          </note>
          <note>
            Till riksdagen
          </note>
          <note>
            Beträffande interpellation 1994/95:49 av Sten Andersson (m) om
            narkotikasmuggling får jag meddela att jag önskar besvara denna
            den 17 februari i stället för, som tidigare överenskommits, den
            23 februari.
          </note>
          <note>
            Stockholm den 6 februari 1995
          </note>
          <note>
            Göran Persson
          </note>
          <note>
            3 § Allmänpolitisk debatt
          </note>
          <note>
            (forts. från prot. 57)
          </note>
          <note>
            Välfärdspolitiken
          </note>
          <note type="speaker">
            Anf. 1 STEN SVENSSON (m)
          </note>
          <note>
            Herr talman! Det är inte bara en sund ekonomi, tryggad välfärd
            och ökad valfrihet som är viktigt i vårt svenska samhälle. Lika
            angeläget är det att medborgarna känner trygghet i sin tillvaro.
            Brottsligheten, drogmissbruket och det våld som tenderar att gå
            allt längre ned i åldrarna måste bekämpas med kraft för att göra
            vårt samhälle säkrare och tryggare.
          </note>
          <note>
            Ett enhälligt socialutskott har uttalat att Sverige måste hålla
            fast vid sin traditionella narkotikapolitik, dvs. en politik som
            vid sidan av omfattande kontrollåtgärder främst utmärks av kraftfulla
            satsningar på förebyggande arbete, utbildning, effektiv behandling
            och rehabilitering.
          </note>
          <note>
            En liberalisering av narkotikapolitiken, liksom en legalisering
            av narkotiska preparat som aktualiserats på många håll i Europa
            - nu senast i Holland - kan vi aldrig acceptera. En sådan politik
            strider inte endast mot bestämmelserna i de internationella narkotikakonventionerna
            utan kan också orsaka ett mycket allvarligt hot mot folkhälsan.
          </note>
          <note>
            Jag anser att Sverige skall ta bestämt avstånd från alla tendenser
            till den knarkliberalisering som förekommer ute i Europa. Som
            medlem i Europeiska unionen - EU - skall Sverige i samarbete med
            likasinnade länder verka för en kompromisslös kamp mot narkotikabrotten.
          </note>
          <note>
            Socialutskottet ägnar betydande uppmärksamhet åt drogfrågorna.
            Vi har också initiativet när det gäller åtgärder mot bruket av
            anabola steroider och andra dopningsmedel. Utvecklingen är, mot
            bakgrund av de aktuella våldshändelser som massmedierna nästan
            dagligen berättar om, djupt oroande. Kopplingen mellan detta missbruk
            och våldsbrott måste studeras närmare, och det sker nu i den utredning
            som regeringen har tillsatt efter en beställning från riksdagen,
            som i sin tur har sin grund i ett enhälligt uttalande från socialutskottet.
          </note>
          <note>
            På tisdag i nästa vecka håller socialutskottet en offentlig hearing
            där vi åter sätter dessa problem i fokus.
          </note>
          <note>
            Herr talman! Trots det ytterst allvarliga ekonomiska läget tog
            den borgerliga regeringen de första stegen för att förbättra de
            handikappades situation i enlighet med Handikapputredningens förslag.
            Sedan den 1 januari 1994 finns en rättighetslag som ger vissa
            funktionshindrade rätt till personligt stöd och personlig service.
            För att skydda de handikappades rätt har det inrättats en ombudsman
            som skall ta till vara de handikappades intressen.
          </note>
          <note>
            En grupp som alltför länge har åsidosatts är de psykiskt handikappade.
            Därför presenterade den borgerliga regeringen i april 1994 ett
            förslag till förbättringar för de psykiskt sjuka. Dessa beslut,
            som riksdagen fattade i stor enighet, innebär mycket angelägna
            åtgärder för grupper i samhället som tveklöst hör till de sämst
            ställda.
          </note>
          <note>
            Samhällets insatser när det gäller psykiatrisk och yrkesmässig
            rehabilitering måste kraftigt förbättras, bl.a. genom insatser
            som skall göra det möjligt att öka tillgången till skyddat arbete
            och långsiktig arbetsrehabilitering. De sjuka måste ha ett helt
            annat stöd än vad som har getts tidigare. Annars är risken stor
            att de åter hamnar i sluten psykiatrisk vård, och då blir det
            ett slags passiv rundgång som blir mycket dyr för samhället. Fungerar
            inte vardagen och de sociala insatserna, fungerar inte heller
            medicin eller terapi.
          </note>
          <note>
            Insatserna måste samordnas, och de sociala myndigheterna måste
            samverka med den psykiatriska vården.
          </note>
          <note>
            Redan 1992 avskaffade den borgerliga regeringen
          </note>
          <note>
            Lex Pysslingen - en lag som i praktiken förbjöd offentliga medel
            till enskilt drivna barnstugor. Arbetet inom familjepolitiken
            fortsatte sedan med förändringar i socialtjänstlagen som gav enskilt
            drivna barnstugor samma möjligheter att erhålla kommunala medel
            som offentligt drivna. Detta kombinerades med införandet av vårdnadsbidraget
            och avdragsrätten för styrkta barnomsorgskostnader.
          </note>
          <note>
            Syftet med vårdnadsbidraget var och är att skapa rättvisa i familjepolitiken.
            Även de föräldrar som valt att inte använda sig av den offentliga
            barnomsorgen skulle ges ett ekonomiskt stöd. Att vårdnadsbidraget
            var uppskattat och sågs som en möjlighet till barnomsorg som passade
            barn och familj visades genom att nära 180 000 familjer ansökte
            om och erhöll vårdnadsbidrag.
          </note>
          <note>
            Samtidigt som den nya riksdagsmajoriteten avskaffat vårdnadsbidraget
            stoppar man också enskild barnomsorg. Den socialistiska majoriteten
            här i riksdagen följde den socialdemokratiska regeringens förslag
            att ändra i socialtjänstlagen så att enskild barnomsorg endast
            kan få offentligt stöd om kommunpolitikerna anser att detta är
            befogat. I praktiken innebär det ett stopp för alternativ barnomsorg.
          </note>
          <note>
            Avskaffande av vårdnadsbidraget och stoppet för enskild barnomsorg
            handlar inte bara om att ta bort en lagstadgad valfrihet. Trycket
            på den offentliga barnomsorgen kommer snabbt att öka eftersom
            barnomsorgsgarantin kvarstår, med två konsekvenser som följd.
            Den ena blir att vi återvänder till 80-talets köer.
          </note>
          <note>
            Den andra blir kraftigt ökade kostnader för kommunerna.
          </note>
          <note>
            Det är en central politisk uppgift under de allra närmaste åren
            att först stabilisera den börda för vår samlade ekonomi som statsskulden
            innebär, för att därefter börja att successivt minska den. Om
            utvecklingskraften i samhällsekonomin inte skall bromsas med höjda
            skatter måste detta ske genom att de samlade offentliga utgifterna
            pressas ned. Det är bara genom att sänka utgiftsbördan, aldrig
            genom att höja skattetrycket, som vi långsiktigt kan minska skuldbördan.
          </note>
          <note>
            Valfriheten i barnomsorg och vård, kvaliteten i skolan, stabiliteten
            i försäkringssystemet och förtroendet för pensionssystemet är
            avgörande för tryggheten i livets olika skeenden. På alla dessa
            områden krävs förändringar och förbättringar, som dessutom skall
            leda till att de olika systemen fungerar bättre och billigare.
          </note>
          <note>
            Som ett led i saneringen av statsfinanserna finns ett behov av
            att minska också det generella familjestödet. Vi vill prova olika
            modeller för detta utan att för den skull avvisa de modeller som
            regeringen nu har föreslagit. I detta sammanhang måste flerbarnsfamiljernas
            situation beaktas.
          </note>
          <note>
            De olika trygghetsförsäkringarna - sjukförsäkring, föräldraförsäkring,
            arbetsskadeförsäkring, arbetslöshetsförsäkring - bör inriktas
            på ersättningsnivåer som inte överstiger 75 %.
          </note>
          <note>
            För sjukförsäkringen innebär ett system med två karensdagar mycket
            stora besparingar inte bara för företagen utan också för stat,
            landsting och kommun.
          </note>
          <note>
            Vi vill bygga vidare på ett öppet husläkarsystem och etableringsfrihet
            för att nå fram till ett sjukförsäkringssystem som garanterar
            valfrihet för patienten men också för personalen när det gäller
            att välja arbetsgivare, samt för kvaliteten i vården.
          </note>
          <note>
            Även svårt sjuka och handikappade måste få bestämma över sin
            vardag genom att på lika villkor få välja mellan olika former
            av service, vård och boende.
          </note>
          <note>
            Så långt detta är ekonomiskt och praktiskt möjligt måste de mest
            vårdbehövande också få behålla ett eget hem i äldrevården - även
            sedan man flyttat till institution.
          </note>
          <note>
            Alternativ äldreomsorg och äldrevård som uppfyller rimliga kvalitetskrav
            skall ges samma rätt till samma stöd från det allmänna som motsvarande
            offentligt bedriven verksamhet.
          </note>
          <note>
            Välfärdspolitiken måste ha som utgångspunkt ett system med gemensam
            finansiering, men där resurserna styrs mot de reella behoven och
            i stor utsträckning följer de val som den enskilde själv träffar.
            Därmed kombineras marknadens fördelar, som valfriheten, med det
            gemensamma ansvarets rättvisa och solidariteten med dem som ej
            kan välja.
          </note>
          <note>
            Det allmännas uppgift blir att säkerställa att även de individer
            som av olika skäl ej själva kan föra sin talan eller göra meningsfulla
            val garanteras med andra jämbördiga förhållanden.
          </note>
          <note>
            Herr talman! En välfärdspolitik med denna inriktning kommer att
            möjliggöra en bättre service och ge helt nya möjligheter såväl
            för dem som arbetar inom vård, omsorg och utbildning som för dem
            som är beroende av dessa tjänster. Dessutom leder ett ökat inslag
            av konkurrens till bättre utnyttjande av resurserna. Då kan vi
            på ett bättre sätt sörja för att vårt land återfår en sund samhällsekonomi
            som i det långa loppet, herr talman, ändå är grunden för medborgarnas
            välfärd.
          </note>
          <note type="speaker">
            Anf. 2 ANDREAS CARLGREN (c)
          </note>
          <note>
            Herr talman! Välfärden och tryggheten skall gälla hela folket.
            Välfärden skall delas av alla och betalas av alla. Den skall inte
            bara riktas till de fattiga som pekas ut. Den skall också fördelas
            efter enhetliga och generella regler. Fattiga skall inte behöva
            stå med mössan i hand och vända ut och in på den privata ekonomin
            för att få behovsprövade bidrag.
          </note>
          <note>
            Det är de två sakerna det handlar om. Välfärden skall delas och
            betalas av alla, och den skall fördelas inte genom behovsprövning
            utan efter generella regler. Det är vad man brukar mena med generell
            välfärdspolitik, det och ingenting annat. Det är grunden för Centerns
            välfärdspolitik.
          </note>
          <note>
            Den spännande frågan är hur vi skall klara den uppgiften i en
            ny tid. Det är en ny tid därför att medborgarna ställer helt nya
            krav på inflytande och på att riva auktoriteter i samhället. Det
            är en ny tid därför att statens ekonomi inte är sådan att vi kan
            lova mer åt alla, och en ny tid därför att människor mer är tidigare
            behöver spelregler som det går att lita på.
          </note>
          <note>
            I en ny tid klamrar sig den politiska vänstern fast vid en gammal
            uppfattning om samhället. Det är tyvärr den bild som fortfarande
            styr Socialdemokraternas politik, samhället som ett väldigt snurrande
            maskineri och en utopi om att kollektivet skall styra och människor
            vara undersåtar. Det har gjort alltför många av oss till passiva
            bidragstagare och kravställare och allför ofta gjort oss till
            små hjälplösa kuggar i ett stort samhällsmaskineri.
          </note>
          <note>
            Under 80-talet drömde man om att Vänsterns utopi i stället skulle
            kunna avlösas av Högerns dröm, samhället som en väldig marknadsplats.
            Befriade från all styrning skulle vi i stället vandra från marknadstorg
            till marknadstorg och kunna välja. Problemet var att en del har
            mycket att köpa för och en del har litet att köpa för. Framför
            allt begärs bara att man skall betala räkningen när man vandrar
            där som kund.
          </note>
          <note>
            Men i ett samhälle räcker det inte bara att betala räkningen.
            I samhället är vi medborgare. Här är vi medlemmar och medansvariga.
            Alla måste vara med att dela på ansvaret också för betalningarna.
          </note>
          <note>
            Samhället formas av alla små gemenskaper -
          </note>
          <note>
            familjerna, föreningarna, byarna, kvarteren, bostadsområdena
            där vi bor och arbetsplatserna där vi jobbar.
          </note>
          <note>
            Det är det som är samhället. Här kan vi som medborgare vara med
            och ta ansvar. Medborgartanken representerar ett helt annat perspektiv,
            inte något mitt emellan Högern och Vänstern.
          </note>
          <note>
            Den första uppgiften är att förändra skolan, barnomsorgen och
            vården så att medborgarna kan få välja personliga lösningar och
            vara med och ta ett personligt ansvar. De skall också vara med
            att betala den delen av välfärden gemensamt.
          </note>
          <note>
            Denna nya uppgift hotas i dag eftersom Socialdemokraterna river
            upp reform efter reform som just hade med valfriheten att göra.
            Samtidigt slår Moderaterna in på en väg där man inte längre vill
            ställa upp på att pengarna skall räcka till en gemensam finansiering.
            I stället är det viktiga att sänka skatterna för dem som redan
            har pengar.
          </note>
          <note>
            Den andra uppgiften måste vara att få pengarna att räcka till
            vård, omsorg och utbildning. Det är allra viktigast. Men då måste
            vi skära ner på utgifterna för alla de bidrag som går till hushållen,
            det som på ett fint språk brukar kallas för transfereringarna.
          </note>
          <note>
            Men det viktiga är då att skära från toppen, dvs. på de bidrag
            som går till dem som redan har mest så att pengarna räcker till
            dem som finns längst ner i systemet och som har det sämst ställt.
            Vi måste hellre få pengarna att räcka till sjuka, gamla och till
            utbildning åt barnen än till bidrag för dem som redan har mest.
          </note>
          <note>
            Vi kan inte ha en stat som i längden bara delar ut välfärd på
            kredit där människorna vet att staten inte kan hålla vad den lovar
            och hela tiden lovar mer än vad den kan hålla. Människorna måste
            veta att den finns en stat som man kan lita på därför att pengarna
            räcker.
          </note>
          <note>
            Den tredje stora uppgiften är att se till att staten skall gå
            att lita på också när det gäller spelreglerna.
          </note>
          <note>
            Då måste man kunna veta vem som har ansvaret för vad. Det vet
            vi inte i dagens samhälle.
          </note>
          <note>
            Staten skall skapa ett trygghetssystem som ger trygghet åt dem
            som i dag knuffas ut från den generella välfärden. Det finns inte
            i dag. Vi lever med en myt att välfärden är så generell. Men i
            själva verket är det långt fler arbetslösa som inte får stöd från
            den generella tryggheten. Det är långt fler barnfamiljer som måste
            dra sig fram på socialbidrag än vad vi i det officiella etablerade
            Sverige vill erkänna.
          </note>
          <note>
            Skall vi klara detta måste vi ta från toppen för att lägga till
            grunden. En stat som tar ansvar för de svagaste kan kräva ansvar
            också av andra. Mer ansvar av dem som har mer pengar, och mer
            ansvar av andra parter i samhället, som t.ex. arbetsmarknadens
            parter.
          </note>
          <note>
            Vi vill skapa en arbetslivsförsäkring som gäller vid all frånvaro
            från arbetslivet. Där vill vi ha en enhetlig grund och obligatoriska
            tillägg med ansvar för arbetsmarknadens parter att både vara med
            att förhandla och betala. Ovanpå det vill vi ha personliga lösningar.
          </note>
          <note>
            Den stora invändningen från Socialdemokraterna brukar alltid
            vara: Arbetsmarknadens parter vill inte.
          </note>
          <note>
            Men den socialdemokratiska regeringen gör just nu mycket som
            människorna i samhället inte vill. Varför skall man avstå från
            att ställa krav på ansvar från arbetsmarknadens parter?
          </note>
          <note>
            Nu har jag sett att Socialdemokraterna i budgetförslaget är på
            väg att ändra uppfattning när det gäller just arbetsskadeförsäkringarna.
            Där lägger man ett förslag som påminner mycket om det som vi har
            lagt fram. Men frågan är varför det bara skall gälla för det mindre
            området. Varför kan inte det gälla på fler områden? Då skulle
            det finnas en spännande möjlighet att samarbeta.
          </note>
          <note>
            Om vi skall klara uppgiften att göra medborgarna delaktiga i
            samhället på ett helt annat sätt men också kräva det personliga
            ansvaret kan vi inte säga ett och göra ett annat. Då kan vi inte
            gång på gång säga: Vi står för generell välfärd; och gång på gång
            krympa den. Men det är precis vad den socialdemokratiska regeringen
            gör.
          </note>
          <note>
            Fler stöts ut. Fler barnfamiljer än i dag kommer inte att på
            pengarna att räcka utan tvingas att gå och hämta ut socialbidrag.
            Fler arbetslösa kommer inte att omfattas av arbetslöshetsförsäkringen
            och a-kassorna i samhället. Fler arbetslösa ungdomar t.o.m. förbjuds
            att vara med i den generella välfärden. Sedan säger man: Vi står
            för generell välfärd.
          </note>
          <note>
            Socialdemokraterna vill att den generella välfärden i första
            hand skall gälla dem som beter sig som
          </note>
          <note>
            Socialdemokraterna vill. Det är allra tydligast när det gäller
            de arbetslösa. När man avskaffar den allmänna arbetslöshetsförsäkringen
            och säger att tryggheten skall gälla dem som har betalat rätt
            medlemsavgift till rätt organisation är det motsatsen till generell
            välfärdspolitik.
          </note>
          <note>
            Skall vi kunna kräva ansvar av medborgarna måste vi behandla
            väljarna som vuxna medborgare.
          </note>
          <note>
            Men Socialdemokraterna gör tvärtom. Nu skapar ni ett system där
            en tredjedel av de arbetslösa ställs utanför a-kassa. Jag undrar
            om Ingela Thalén berättade det för väljarna i valrörelsen.
          </note>
          <note>
            När ni kallade ihop demonstrationstågen mot besparingarna i arbetslöshetsförsäkringen,
            berättade
          </note>
          <note>
            Ingela Thalén då här utanför riksdagshuset för dem som demonstrerade
            att ni efter det att ni hade vunnit valet skulle lägga fram förslag
            som ni själva räknade med skulle spara 2,5 miljard ytterligare
            på arbetslöshetsförsäkringarna? Skäms ni aldrig?
          </note>
          <note>
            När det gäller barnfamiljerna är min stora fråga hur alla de
            familjer skall klara sig som vi i dag vet lever med så knappa
            marginaler att de inte ens klarar de löpande utgifterna för mat
            och bostad. Socialstyrelsen har räknat ut att det gäller mer än
            vart femte barn, dvs. 400 000 barn.
          </note>
          <note>
            Nu behåller ni ett system som ger tio gånger mer till de högavlönade
            men skär ner värst på bidragen som är viktigast för dem som har
            litet. Hur kan ni försvara det?
          </note>
          <note type="speaker">
            Anf. 3 BARBRO WESTERHOLM (fp)
          </note>
          <note>
            Herr talman! Många människor är i dag med fog oroliga för vad
            som kommer att hända med vår välfärd under den rådande ekonomiska
            situationen. Det är nu vårt ansvar att se till att de nödvändiga
            besparingarna tas ut på ett sådant sätt att det inte går ut över
            de grupper som bäst behöver samhällets stöd.
          </note>
          <note>
            Under hösten har riksdagen fått ta emot den ena s.k. återställarpropositionen
            efter den andra. Socialdemokraterna har visat en tydlig frånvaro
            av politiskt nytänkande.
          </note>
          <note>
            Den utveckling av primärvård, barnomsorg och arbetsrätt som den
            förra regeringen lade grunden till och som innebar att enskilda
            människor fick ett ökat inflytande över sin egen tillvaro har
            nu inte bara hejdats. Vi har fått en återgång till det gamla systemen
            där makten lagts tillbaka till landsting och kommuner.
          </note>
          <note>
            Nu har Socialdemokraterna presenterat en budgetproposition som
            ökar på oron ytterligare inte minst när det gäller välfärden,
            som den här debatten skall handla om.
          </note>
          <note>
            Jag vill först ta upp det som händer i kommuner och landsting.
            Återregleringen av primärvård och barnomsorg minskar konkurrensutsättningen.
            Därmed försämras våra möjligheter att få mer välfärd för pengarna.
            Till detta kommer att socialdemokraterna bryter sina löften om
            att tillföra mera resurser till kommunerna. Resultatet av detta
            blir en sämre service.
          </note>
          <note>
            Socialdemokraterna saknar vidare en genomtänkt strategi för hur
            socialförsäkringarna skall reformeras.
          </note>
          <note>
            I budgetpropositionen har det lagts fram ett antal förslag som
            är strukturellt felaktiga. Systemen blir mindre enhetliga och
            mindre försäkringsmässiga.
          </note>
          <note>
            Den ekonomiska politik som vi i Folkpartiet liberalerna ställde
            upp på under den förra mandatperioden hade målsättningen att rädda
            välfärden. Den generella välfärden har starka rötter i den socialliberala
            idétraditionen. Det är vår uppfattning att vård, omsorg och utbildning
            i allt väsentligt skall finansieras gemensamt och stå till människors
            förfogande på lika villkor.
          </note>
          <note>
            Vi är övertygade om att en väl fungerande offentlig sektor och
            det privata näringslivet är ömsesidigt beroende av varandra. Bra
            barnomsorg, skola och sjukvård är en förutsättning för ett starkt
            näringsliv.
          </note>
          <note>
            Och ett starkt näringsliv är i sin tur ett villkor för att vi
            skall har råd med en väl utvecklad välfärd.
          </note>
          <note>
            Regeringen har i budgetpropositionen angivit en rad besparingar,
            mest av osthyvelskaraktär. Vi hade önskat mer politiska prioriteringar.
            Vi har i våra partimotioner inom det sociala området lämnat olika
            förslag som innehåller både plus- och minusposter.
          </note>
          <note>
            Sammantaget ger de väsentliga besparingar för statskassan samtidigt
            som bördorna fördelas mer rättvist mellan människorna i samhället.
            Vi tycker t.ex. att socialdemokraterna går för hårt åt långtidssjuka
            och barnfamiljer.
          </note>
          <note>
            Vi anser att finansieringen inom socialförsäkringsområdet i ökad
            utsträckning bör ske genom växling till försäkringsmässigt utformade
            egenavgifter.
          </note>
          <note>
            Arbetsskadeförsäkringen bör utformas som en riskförsäkring för
            arbetsgivare. Vi anser att inkomsttryggheten måste vara utgångspunkten
            i de olika systemen. Vi tycker att det är lämpligt med ett tak
            på 7,5 basbelopp och en ersättningsnivå för den som inte är pensionär
            på 80 %. Detta ger 1,8 miljarder i ökade utgifter, men vi har
            finansierat dem genom besparingar på andra poster.
          </note>
          <note>
            Arbetslöshetsförsäkringen bör åter göras mer heltäckande genom
            en återgång till ett obligatoriskt system med höjda egenavgifter.
            Vi tycker att man skall ha en trygghet här även när man är under
            20 år.
          </note>
          <note>
            Vi vill höja pensionsåldern. Det ger 6 miljarder extra 1998 i
            varaktiga besparingar.
          </note>
          <note>
            Vi vill avskaffa delpensionen. Det ger 0,5 miljarder plus.
          </note>
          <note>
            Vi vill bibehålla karensdagen. Vi anser att besparingarna bör
            drabba korttidsfrånvaro snarare än långtidsfrånvaro. Det ger 2-3,8
            miljarder plus. Siffrorna blir litet olika i olika beräkningar,
            men det blir ett rejält plus.
          </note>
          <note>
            Vi vill bibehålla barnbidraget. Det ger en ökad utgift på 2,3
            miljarder.
          </note>
          <note>
            Till detta kommer ytterligare ungefär 1 miljard i besparingar
            på läkemedelsnotan. Vi har inte tagit upp den i vår ekonomiska
            motion, men jag vet av egen erfarenhet att om man inför en egenrevision
            av läkarnas förskrivningar får man en sänkning av läkemedelsnotan
            på ungefär 10 %. Ett sådant system skulle kunna införas i Sverige
            genom de rutiner vi har ute på apoteken.
          </note>
          <note>
            För att öka allmänhetens förtroende för våra välfärdssystem vill
            vi dessutom införa en trygghetslagstiftning för sjuka och äldre.
            Vi anser att patientens rättigheter måste förstärkas. Det kan
            ske genom att man sammanför nya och gamla regler i t.ex. Hälsooch
            sjukvårdslagen. Kerstin Heinemann kommer senare att närmare utveckla
            dessa tankegångar i sitt inlägg.
          </note>
          <note>
            Vi menar att det bör slås fast tydligare i socialtjänstlagen
            vilka skyldigheter kommunerna har gentemot äldre människor. Kommunerna
            skall ju tillhandahålla service av god kvalitet, bygga bostäder
            och ge anhöriga stöd samt främja frivilliga insatser, t.ex.
          </note>
          <note>
            genom frivilligcentraler dit den som vill göra en insats kan
            vända sig. På denna grundval menar vi att varje kommun och landsting
            borde upprätta en trygghetsgaranti för äldre inom sitt område.
            En sådan bör som mål ha följande punkter:
          </note>
          <note>
            Rätt till en lämplig bostad inom ett halvår.
          </note>
          <note>
            Rätt till eget rum på sjukhem för den som så önskar.
          </note>
          <note>
            Rätt till rimliga avgifter på sjukhem. En anhörig skall inte
            behöva flytta för att sjukhemsavgiften är för hög.
          </note>
          <note>
            Rätt till service för dem som bor kvar hemma.
          </note>
          <note>
            Rätt till trygghetslarm. Det är ett billigt sätt att öka tryggheten
            för äldre. Alltför många får vänta för länge på ett sådant.
          </note>
          <note>
            Rätt till egen husläkare.
          </note>
          <note>
            Rätt till sjukvård vid behov.
          </note>
          <note>
            Valfrihet för olika vård- och boendeformer.
          </note>
          <note>
            Rätt för anhöriga att få stöd.
          </note>
          <note>
            Rätt till kompensation om vård och service uteblir eller försenas.
          </note>
          <note>
            Rätt att fråga och få hjälp när trygghetsgarantin brister.
          </note>
          <note>
            Rätt till kunskap om åldrandet. Alltför många äldre är rädda
            för hälsoproblem, t.ex. demenser, som de kanske inte alls har
            eller kommer att drabbas av. Det finns ett behov av att få kunskap.
          </note>
          <note>
            Herr talman! Den handikapplagstiftning som vi införde under den
            förra mandatperioden var ju ett stort steg framåt för att förbättra
            situationen för funktionshindrade. Men det är de individinriktade
            förslagen som har genomförts. Nu är det hög tid för de samhällsinriktade
            som syftar till att göra hela samhället tillgängligt för människor
            med funktionshinder. Vi efterlyser en plan från regeringen för
            hur dessa förslag skall genomföras.
          </note>
          <note>
            I höstas föreslog den socialdemokratiska regeringen att en uppräkning
            av basbeloppen skulle begränsas med hänsyn till inflationen. Det
            kan innebära en olycklig urholkning av bidragen till de funktionshindrade
            och deras anhöriga. Den effekt på statskassan som en utebliven
            uppräkning skulle innebära är så liten att den är försumbar i
            det här sammanhanget, men det är ett mycket stort problem för
            den enskilde som drabbas. Vi hoppas att detta inte kommer att
            komma till stånd.
          </note>
          <note>
            Det allvarliga med Socialdemokraternas politik är bl.a. att den
            ser annorlunda ut än de förväntningar den har skapat. Skulle den
            här politiken bli bestående får vi en urholkning av servicenivån,
            särskilt inom vård och omsorg, och en minskning av valfriheten.
            Vi hoppas nu att Socialdemokraterna och deras stödtrupper Vänsterpartiet
            och Miljöpartiet tänker om och tar till sig förslagen i våra partimotioner
            på välfärdsområdet. Det blir både billigare och bättre för de
            människor vars välfärd det är extra viktigt att vi värnar om.
          </note>
          <note type="speaker">
            Anf. 4 ULLA HOFFMANN (v)
          </note>
          <note>
            Herr talman! Ämnet för den här debatten är välfärd. Vad är då
            välfärd? Det finns säkert lika många svar på det som det finns
            människor i Sverige. Jag tror att åsikterna går att formulera
            i två motsatta ståndpunkter, nämligen de som anser att vi har
            för litet och de som anser att vi har för mycket.
          </note>
          <note>
            De som tycker att vi har för mycket menar ofta att varje människa
            skall klara sig själv. Det är konstigt nog ofta de som har mycket,
            de som kan köpa sig tjänster och därför inte vill vara med och
            betala andras barnomsorg, sjukvård, skolor och annan social service
            via skattsedeln, som anser att vi har för mycket välfärd.
          </note>
          <note>
            Grunden för den generella välfärden är allas rätt till arbete
            och försörjning och en väl fungerande offentlig sektor. Samhällsinstitutionerna,
            det som Ingvar
          </note>
          <note>
            Carlsson i sin regeringsförklaring kallade för kärnan i välfärden,
            spelar en stor roll i välfärdsbygget.
          </note>
          <note>
            Kampen för en skola för alla - rätten till utbildning för arbetarklassens
            barn - var ett viktigt inslag i den framväxande arbetarrörelsens
            kamp. Alla skulle ha samma rätt till utbildning och därmed ett
            gott liv med likvärdiga livschanser. Det var och är i grunden
            en demokratifråga.
          </note>
          <note>
            Kvinnorna har ett särskilt förhållande till välfärdsstaten och
            den offentliga sektorn. Den offentliga sektorn är kvinnornas största
            arbetsmarknad. Den har också varit en förutsättning för kvinnors
            förvärvsarbete och därmed större oberoende.
          </note>
          <note>
            Jag tycker att det är viktigt att poängtera att den offentliga
            sektorn består av så mycket mer än vård och omsorg. Vi har t.ex.
            Vägverket, Luftfartsverket och inte minst försvaret. JAS-projektet
            kostar det svenska folket 60 miljarder kronor. För dessa pengar
            skulle vi kunna få gratis dagis och fritids, gratis kollektivtrafik,
            föräldraförsäkring från 12 till 15 månader och gratis sjukvård,
            dessutom skulle vi kunna ta bort karensdagen och mycket mer. Det
            handlar om prioriteringar.
          </note>
          <note>
            Sverige har nu hamnat i en ekonomisk kris. Den förda ekonomiska
            politiken och kapitalismens allt starkare grepp över såväl världsekonomin
            som nationernas ekonomier har för tillfället försvagat demokratin.
            Kredit- och valutaavregleringar, fastighetsspekulationer, bankkollapser
            och århundradets skattereform gav ett gigantiskt strukturellt
            budgetunderskott. Det är något som borgerliga ideologer nu tar
            som intäkt för att riva det generella välfärdssystemet. Socialförsäkringarna
            måste försämras dels för att sänka budgetunderskottet, dels för
            att människor skall arbeta mer trots att det inte finns några
            jobb att få. De skall också utnyttja systemen mindre.
          </note>
          <note>
            Att skära i socialförsäkringssystemen genom att t.ex. sänka ersättningsnivåerna
            för att finansiera underskott i andra sektorer under förevändning
            att socialförsäkringssystemen går med förlust är både omoraliskt
            och ekonomiskt felaktigt. Om staten behöver låna ytterligare pengar
            av medborgarna, förutom de miljarder som medborgarna redan har
            lånat ut för att finansiera underskott i andra sektorer, måste
            det sägas rakt ut. Det får inte gömmas i fraser om att vi har
            levt över våra tillgångar.
          </note>
          <note>
            Regeringen föreslår omfattande förändringar i socialförsäkringssystemen.
            Vänsterpartiet anser att frågan om den förändrade inriktning bör
            förankras hos folket innan några beslut fattas. Förändringarna
            bör också analyseras ur ett klass- och könsperspektiv.
          </note>
          <note>
            Välfärden och offentlig sektor har en central betydelse för långsiktig
            tillväxt, för kunskapsuppbyggande, förnyelseförmåga och konkurrenskraft.
            De sänkta ersättningsnivåerna i socialförsäkringarna kommer att
            påverka människors vilja att minska sitt sparande och öka konsumtionen.
            Minskat privat sparande och ökad konsumtion är förutsättningen
            för att hemmamarknaden skall stärkas och därmed arbetslösheten
            minska.
          </note>
          <note>
            Vänsterpartiets linje är att i besparingstider hårdare än regeringen
            hävda den kommunala verksamheten kring vård, omsorg och utbildning.
            Egenavgifterna drabbar den kommunala ekonomin hårt - och då har
            vi ändå bara sett början. I genomförandegruppens omhuldade förslag
            till nytt pensionssystem finns ytterligare ett egenavgiftspaket
            på ca 9 %.
          </note>
          <note>
            Herr talman! En vanlig replik i dessa tider är:
          </note>
          <note>
            "Sanerar vi inte ekonomin, har vi inte råd med jämställdhet."
            Att bryta kvinnors underordning är med andra ord en lyx att unna
            sig när tiderna är goda. Att omfördela mellan könen i stället
            för att låta kvinnorna stå tillbaka är uppenbarligen inte att
            tänka på. Då kan det vara mer gångbart att legitimera kvinnors
            underordning med biologins hjälp, och därmed lättare dölja att
            det kan finnas intressemotsättningar mellan kvinnor och män.
          </note>
          <note>
            Aristoteles hävdade dock att det fanns vissa biologiska skillnader.
            Anledningen till mäns flintskallighet är att de använder insidan
            av huvudet, menade
          </note>
          <note>
            Aristoteles. Jag ser att de manliga ledamöterna tittar sig oroligt
            omkring för att se vem som är intelligent.
          </note>
          <note>
            Underförstått var att kvinnor inte blir flintskalliga därför
            att vi inte använder insidan. Forskningen har visat att Aristoteles
            hade fel. Flintskallighet är hormonellt betingad och har ingenting
            att göra med hur man eller kvinna använder hjärncellerna.
          </note>
          <note>
            Att hävda att kvinnor, då de har mjölk i brösten, har gröt i
            huvudet, är lika befängt. Men ett sådant resonemang passar förstås
            dem som vill införa vårdnadsbidrag och avdragsgilla pigor.
          </note>
          <note>
            Regeringen har sagt sig vilja föra en politik för ökad jämlikhet
            mellan kvinnor och män. Budgetpropositionen har dock inte analyserats
            ur vare sig ett klass- eller könsperspektiv. Vid en sådan analys
            hade regeringen funnit att de besparingar, de nedskärningar som
            föreslås drabbar kvinnor mer än män.
          </note>
          <note>
            Försvaret och utvecklingen av det vi i dag kallar den generella
            välfärdsmodellen är en av de viktigaste kvinnofrågorna, och den
            riskerar nu att osynliggöras genom allt tal om kronor och ören.
          </note>
          <note>
            Vänsterpartiets grundsyn är att varje människa oavsett kön skall
            betraktas som en självständig individ i ekonomiskt hänseende och
            själv ha rätt att tjäna ihop till sin försörjning och pension.
          </note>
          <note>
            Frågan om maktfördelning kan inte lösas bara med ökad kvinnorepresentation.
            Det handlar också om inflytande. Ekonomisk makt handlar om vilket
            inflytande kvinnor har på fördelningen av de ekonomiska resurserna.
            I ekonomiska analyser betraktas t.ex. barn som en kostnad och
            inte som en tillgång. Frågeställningen borde vara: Skall samhällets
            nödvändiga omsorgsarbete utföras gratis eller inte? I dag består
            arbetskraften till lika delar av kvinnor och män. Vi behöver därför
            en ekonomisk teori och analys som sätter människans behov i centrum
            - en teori där både kvinnors och mäns erfarenheter ryms. Vänsterpartiet
            anser därför att budgetpropositionen och alla kommande ekonomiska
            förslag skall granskas ur ett jämställdhetsperspektiv - innan
            de läggs fram för beslut!
          </note>
          <note>
            Regeringen har nu kallat till en parlamentarisk beredning om
            hur de aviserade nedskärningarna på
          </note>
          <note>
            3 miljarder inom familjestödet skall ske. Familjepolitiken är
            en integrerad del i den generella välfärdspolitiken. Familjepolitiken
            är också ett instrument för att förändra de ojämlika maktförhållandena
            mellan könen.
          </note>
          <note>
            Jag vill redan nu markera att Vänsterpartiet inte kommer att
            gå med på några nedskärningar som förhindrar kvinnors möjligheter
            att kombinera förvärvsarbete med vård av barn. Det innebär i klartext
            att de nedskärningar som görs i familjepolitiken måste ses utifrån
            resultatet på en familjebudget.
          </note>
          <note>
            Herr talman! Det finns även andra områden som betraktas som välfärdspolitik
            men som egentligen inte hör hit, och ett sådant är flyktingpolitiken.
            De senaste åren har allt färre flyktingar fått flyktingstatus.
            De flesta får stanna av humanitära skäl, vilket ger en signal
            till svenska folket att solidarisk flyktingpolitik i förlängningen
            är en ekonomisk fråga. Den synen bekräftas av att invandrarministern
            själv vid ett otal tillfällen hävdat att krigsvägrare och människor
            som flyr från tortyr och politisk förföljelse inte har skyddsbehov,
            eftersom de fått stanna av humanitära skäl. Jag får många brev
            från trångsynta människor som delar invandrarministerns synsätt
            och kallar mig för landsförrädare för att jag anser att Sverige
            skall leva upp till FN-konventionerna, oberoende av lågeller högkonjunktur.
          </note>
          <note>
            Herr talman! Platon hävdade på sin tid att männen skapades av
            gudarna. De gudaskapade männen levde sina liv här på jorden, dog
            och återskapades som gudar. De dåliga männen å andra sidan återskapades
            som kvinnor. Det kan, herr talman, vara orsaken till att vi i
            dag har ett överskott av kvinnor i Sverige.
          </note>
          <note>
            Hellre en mans ondska än en god kvinna, säger Bibeln. Men nu
            kan det ju faktiskt enligt Platon vara så att de goda kvinnorna
            i grund och botten är onda män.
          </note>
          <note>
            Jag skulle därför vilja rekommendera världens mest jämställda
            riksdag att beakta det kvinnoöverskott vi har i Sverige på allvar.
          </note>
          <note type="speaker">
            Anf. 5 RAGNHILD POHANKA (mp)
          </note>
          <note>
            Herr talman, socialministern, riksdagsledamöter!
          </note>
          <note>
            Vi som är valda till riksdagsledamöter och den tillsatta regeringen
            har ett stort ansvar för hur Sverige som land med naturresurser,
            skogar och vatten förvaltas men också för hur de tillgångar vi
            har i form av investerat kapital, pengar och resursen människor
            i Sverige förvaltas.
          </note>
          <note>
            Vi i Miljöpartiet har en syn på framtiden, att göra den möjlig,
            som är grundläggande. Rent vatten, frisk luft och en levande jord
            är tre förutsättningar för överlevnaden. Vi vet alla här i salen
            att alla tre är hotade. Gränsöverskridande luftföroreningar, smutsiga
            vattendrag, t.ex. Östersjön, hotat grundvatten, jordflykt i Skåne,
            erosion, kadmium i åkerjorden, för att hålla mig till några få
            exempel inom Sveriges gränser.
          </note>
          <note>
            De flesta av dessa miljöhot är vi människor själva orsak till,
            liksom kalhuggning, brytning av uran med lakrester och ökenspridning,
            och det är bara vi människor som kan vända den destruktiva utvecklingen.
          </note>
          <note>
            Vad har denna miljöinledning med välfärden att göra? Väldigt
            mycket faktiskt! Om vi vill ha människor som skall skapa ett bättre
            samhälle och en bra situation för sig och sina familjer, behöver
            de ha sina basbehov tillfredsställda.
          </note>
          <note>
            Jag har också tidigare sagt att t.ex. de människor i
          </note>
          <note>
            Rosengård i Malmö eller i Borlänges bostadsbestånd som blir vräkta
            för att de inte kan betala hyran struntar fullständigt i att sortera
            sopor. I vissa miljonstäder i tredje världen lever 10 000 - 40
            000 människor på soptipparna av att sortera sopor, men det är
            inte en sådan sopsortering jag tänker på nu.
          </note>
          <note>
            Antalet bostadslösa i Sverige uppskattas till ca 10 000. Ungefär
            samma siffra gick man ut med för sex eller sju år sedan, men jag
            är övertygad om att de är fler nu. Statistiken när det gäller
            utförsäkrade arbetslösa och bostadslösa såväl som gömda flyktingar
            är av naturliga skäl ofullständig.
          </note>
          <note>
            Inom EU räknar man med 3-5 miljoner bostadslösa, plus de många
            hundra tusen till flera miljoner som uppehåller sig illegalt och
            jobbar svart utan tillstånd eller trygghetslagar över huvud taget.
          </note>
          <note>
            Right Livelihood Award, det s.k. alternativa Nobelpriset, utdelas
            här i riksdagen varje år i november.
          </note>
          <note>
            Dess grundare Jacob von Yxkull sade i sitt tal vid utdelningen
            av priset nu senast att varje gång vi fattar ett beslut i olika
            beslutande församlingar borde vi föreställa oss att vi hade en
            av jordens fattiga och utsatta eller ett sjukt eller misshandlat
            eller utnyttjat barn vid vår sida. Vi borde vid varje beslut tänka
            efter om just detta beslut gagnade dessa våra minsta. Det blir
            både lättare och svårare att fatta rätt beslut med detta som utgångspunkt.
          </note>
          <note>
            Vi tror ofta att Sverige står utanför fattigdom, utslagning och
            förtryck. Men det gör vi inte. Förtryck förekommer inom sjukvården,
            har vi hört nyligen. Det förekommer inom familjerna, mot barn,
            kvinnor, utslagna, mot alla egentligen. Flyktingar som har nekats
            asyl och som gömmer sig är väl de mest utsatta människor vi har
            i Sverige. De står utanför alla skyddsnät och har, visar det sig,
            fått uppehållstillstånd när deras verkliga skäl kommit i dagen.
          </note>
          <note>
            Välfärdspolitiken är i kris. Närmare en miljon människor står
            utanför sjukförsäkringen, de är nollklassade. Drygt 300 000 saknar
            arbetslöshetsförsäkring. Antalet föräldrar som bara får föräldraförsäkringens
            garantinivå har fördubblats sedan mitten av
          </note>
          <note>
            80-talet. Var femte person i arbetsför ålder saknar ett fullgott
            grundskydd i livets sårbara skeden.
          </note>
          <note>
            Vi måste sluta tala om "risken" att Sverige utvecklas mot ett
            trefjärdedelssamhälle. Vi är redan på väg i full fart mot det
            - eller ett tvåtredjedels kanske. Trots kunskap om ökad misär
            i välfärdens marginaler berör diskussionen om nedskärningens effekter
            egentligen bara dem som redan befinner sig i trygghetssystemen,
            inte dem som står utanför. De grupper i samhället som står utanför
            har mer eller mindre glömts bort.
          </note>
          <note>
            Tapio Salonen, doktor i sociologi i Lund, kommer de här siffrorna
            ifrån.
          </note>
          <note>
            Kostnaden för socialbidragen har ända sedan
          </note>
          <note>
            1800-talats början motsvarat 5 % av befolkningen. Nu ökar antalet
            socialbidragstagare markant, och det har också blivit en förskjutning
            av grupperna. Det är inte längre de vanliga grupperna av halvt
            utslagna människor som får socialbidrag. Flera än tidigare har
            halkat utanför systemen. Troligen fick var femte svensk socialbidrag
            någon gång under 80-talet.
          </note>
          <note>
            Det typiska för en person eller ett hushåll som får socialbidrag
            under 90-talet är svag förankring på arbetsmarknaden och/eller
            dåligt försäkringsskydd.
          </note>
          <note>
            Individens prestationer i arbetslivet är avgörande för att ej
            ramla igenom maskorna i välfärdssystemet.
          </note>
          <note>
            Välfärdskrisen är en moralisk och politisk kris och framför allt
            en fördelningskris. De rika blir allt rikare och har bl.a. genom
            bankerna - det är bara ett exempel - spelat med våra pengar. De
            fattiga blir allt fler och allt fattigare. Som fattig räknas man
            i EU om man har mindre än 50 % av medelinkomsten i ett land. Det
            är kanske en dålig beräkningsgrund, men vi måste utgå från någonting.
          </note>
          <note>
            Den offentliga sektorn skärs ned. I och med att många arbetstillfällen
            försvunnit friläggs nu den egentliga sysselsättningskrisen, som
            är en blandning mellan återkommande lågkonjunkturer och en mer
            grundläggande omställning från ett industridominerat samhälle
            till ett tjänsteproducerande.
          </note>
          <note>
            Nästan 20 % av arbetskraften står nu utanför den ordinarie arbetsmarknaden.
            Några står utanför den för gott - vi har 400 000 förtidspensionärer
            - andra under en kortare eller längre tid.
          </note>
          <note>
            Så länge som full sysselsättning var ett realpolitiskt samhällsmål
            hade trygghetssystemens nuvarande utformning ett berättigande.
            Under det att vi kämpar med sysselsättningskrisens ekonomiska
            orsaker, utan att på allvar ta itu med de strukturella, närmar
            vi oss samma arbetslöshetsnivåer som i det övriga EU. Allt fler
            människor slås ut från arbetsmarknaden och hamnar utanför trygghetssystemen,
            förvisade till välfärdens marginaler.
          </note>
          <note>
            Lars Ingelstam, professor inom temat teknik och social förändring
            vid Linköpings universitet, anser att satsningen på att industriell
            modernisering skall skapa flera jobb och välfärd är uttryck för
            ett gammalt tänkande. Ja, vi måste tänka om. Maria-Pia Boëthius
            varnar för vad som händer om vi släpper den svenska modellen,
            som bygger på ett generellt välfärdssystem.
          </note>
          <note>
            Miljöpartiets förslag är ett både generellt och behovsprövat
            välfärdssystem. Vi menar att man vid upp till 12 000 kr inkomst
            per månad tvärs igenom alla försäkringar skall få 80 % av arbetsinkomsten.
            Av det som man tjänar därutöver skall man få 40 %. Det gör att
            låginkomsttagarna blir i varje fall hyggligt skyddade. Även höginkomsttagarna
            får en ökning av sin ersättning, om också inte så hög. Barnbidraget
            bör höjas med 250 kr och beskattas. Det betyder en höjning för
            inkomsttagare med extremt låg lön och en ordentlig sänkning när
            statsskatten tar vid. Vårt välfärdssystem är alltså både generellt
            och behovsprövat genom skattesystemet.
          </note>
          <note>
            Tar man bort de generella välfärdssystemen kommer det argument
            som vi tidigare hörde fram, att man måste vända ut och in på sig,
            så att säga andligen klä av sig, för att få någon ersättning.
            Våra två parallella förslag har en mycket bra egenskap, nämligen
            att de bildar ett både generellt och behovsprövat system.
          </note>
          <note>
            Krisen för lönearbetet blir också en kris för de sociala skyddsnäten.
            Detta sker i hela i-världen. Vi talar fortfarande om kapitalism
            och socialism och försöker lösa dagens problem med 60-70-talets
            lösningar. Men vi måste för att få bibehålla en rättvis fördelning
            av arbete/arbetslöshet och rikedom/fattigdom föreställa oss en
            helt annan samhällsutveckling. Skyddsnäten tenderar att bli privata,
            men det betyder också att de stora grupperna hamnar utanför. Det
            blir vår uppgift, oavsett partifärg, att finna lösningar på dessa
            problemställningar. Miljöpartiet har förslag som i går lades fram
            av vårt kvinnliga språkrör Marianne Samuelsson och som i dag i
            delar har förts fram av mig.
          </note>
          <note>
            Men de slutliga lösningarna, kanske redan före år
          </note>
          <note>
            2000, kan komma att se helt annorlunda ut. För alla människors
            rätt till ett värdigt liv: Släpp skygglapparna och låt oss ta
            vårt ansvar som politiker i Sveriges rikdsdag!
          </note>
          <note type="speaker">
            Anf. 6 CHATRINE PÅLSSON (kds)
          </note>
          <note>
            Herr talman! När man diskuterar välfärd får man ofta uppfattningen
            att vi får en god välfärd, om vi har stora ekonomiska resurser.
            Visst har de ekonomiska förutsättningarna en stor betydelse för
            vår materiella välfärd, och vi måste naturligtvis vara noga med
            att prioritera så att våra gemensamma resurser fördelas på ett
            så rättvist och fördelningspolitiskt acceptabelt sätt som möljligt.
            Men pengar är absolut ingen garanti för en bra välfärd.
          </note>
          <note>
            Trots en s.k. god välfärd, som Sverige haft under många år, har
            exempelvis självmordsfrekvensen ökat i vårt land. Också missbruket
            av alkohol och narkotika har ökat. Det allt grövre våldet breder
            ut sig, och det ökar faktiskt bland de unga. På Ekot i går morse
            presenterades siffror på att allt fler yngre ungdomar begår så
            grova brott att de döms till fängelse. Alldeles nyligen dömdes
            de två bröderna från Bjuv till långa fängelsestraff för att de
            hade dödat sin kamrat, ett mord som har berört oss alla djupt.
            Jag är väl medveten om att vi har tvingats höra dessa rapporter
            ofta den senaste tiden, men jag tycker ändå att vi måste ha med
            denna verklighet när vi debatterar välfärden i
          </note>
          <note>
            Sveriges riksdag i dag.
          </note>
          <note>
            Herr talman! Forskarna Mattias Lundberg och Jonathan Hjort från
            Umeå har gjort en undersökning om kopplingen mellan alkohol och
            våld. De har kommit fram till att tre av fyra våldsbrott är alkoholrelaterade.
          </note>
          <note>
            Våldsbrotten begås mestadels av unga människor.
          </note>
          <note>
            Hela 40 % av alla våldsbrott utförs av 15-24-åringar.
          </note>
          <note>
            En stor del av våldet sker på krogen. Särskilt förvånande är
            det att 15-17-åringar är gärningsmän i nästan lika hög grad som
            de äldre ungdomarna. De yngsta årskullarna i undersökningen står
            för hela 8 %
          </note>
          <note>
            av det alkoholrelaterade våldet. Detta är en hög andel med tanke
            på att de enligt lagen inte skall ha tillgång till alkohol. Undersökningen
            visar att de nuvarande alkoholpolitiska åtgärderna inte är tillräckliga
            och att vi borde följa upp de lagar som redan finns på ett bättre
            sätt.
          </note>
          <note>
            Det vore att förenkla och lura sig själv att hävda att dessa
            vålds- och alkoholproblem enbart skulle ha ekonomiska orsaker.
            När problem uppstår är det lätt att gripa tag i "de enkla lösningarna",
            som att vi inte har tillräckliga ekonomiska resurser eller att
            vi nog måste ändra organisationen. Dessa två argument har på något
            sätt blivit legitima som lösning på alla problem. Jag säger nu
            inte att dessa faktorer saknar betydelse, varken de ekonomiska
            förutsättningarna eller organisationsstrukturen, men faktum är
            att vi ibland måste våga gå djupare i analysen för att kunna lösa
            problemet eller i varje fall minska det. Men det första steget
            är att vi inser att problemet finns och att vi måste hitta lösningar.
            Det handlar här om välfärd.
          </note>
          <note>
            Herr talman! Vi kristdemokrater har gång på gång hävdat betydelsen
            av små naturliga gemenskaper. Vi har ofta blivit häcklade för
            det. Man har trott att vi bara vill ha vårdlön. Trots både onyanserade
            och tuffa påhopp fortsätter vi att lyfta fram den lilla naturliga
            gemenskapen som en avgörande faktor för ett gott välfärdssamhälle.
            Vi är övertygade om att med trygga familjemiljöer blir det ett
            tryggt samhälle, och vice versa.
          </note>
          <note>
            De små naturliga gemenskaperna, av vilka familjen är den viktigaste,
            fanns faktiskt till långt före staten. Familjen är inte en institution
            som de offentliga organen har skapat. Det är i stället enskilda
            och familjer som bygger upp och utgör hela samhället.
          </note>
          <note>
            Det finns säkert inga perfekta föräldrar. Vi har brister allesammans.
            Vi kristdemokrater talar ofta om ofullkomlighetstanken, och ibland
            kanske fler än vi borde göra det. Trots medvetenheten om ofullkomlighet
            menar vi ändå att hemmiljöerna, i de flesta fall, är den bästa
            basen för barnens utveckling. Familjen är som ett litet samhälle.
            En viktig del i arbetet för att minska våld och kriminalitet och
            motverka rotlöshet och drogbruk är att ge allt tänkbart stöd till
            hem och familjer.
          </note>
          <note>
            Det är oerhört märkligt att regeringen i en tid av social otrygghet,
            där barns och ungomars rotlöshet diskuteras och det brutala våldet
            breder ut sig, tar bort möjligheten för föräldrarna att exempelvis
            avgöra hur man vill ordna sin barnomsorg. Vi behöver inte mindre
            engagemang, utan vi behöver mer engagemang från familjerna och
            från föräldrarna. Det finns ingen, hävdar vi kristdemokrater,
            som bättre känner sina barn än föräldrarna. Därför är det också
            helt naturligt för oss att det är familjen själv som avgör valet
            av barnomsorg. Riksdagens och regeringens uppgift är att anpassa
            sig till familjernas val, inte att i detalj försöka styra det.
          </note>
          <note>
            Vård och omsorg tillhör de viktigaste områdena i samhället. Sverige
            är inte ett välfärdsland om inte alla kan få den vård och omsorg
            som de behöver. Många undersökningar har gjorts om svenska folkets
            inställning till vilka områden som skall prioriteras. Vård och
            omsorg ligger alltid på en av de första platserna.
          </note>
          <note>
            För oss kristdemokrater har vård och omsorg alltid varit en hjärtefråga.
            Under förra mandatperioden gjordes besparingar inom kommuner och
            landsting.
          </note>
          <note>
            Många landsting gjorde effektiviseringar, framför allt på kirurgkliniker,
            där många av operationerna nu kunde utföras polikliniskt. Det
            gav rejäla besparingar.
          </note>
          <note>
            Även inom administrationen har det gjorts besparinger, och det
            har naturligtvis varit både bra och nödvändigt. Men nu är läget
            enligt vår bedömning sådant att det inte finns möjlighet att genomföra
            några större besparingar inom den direkta vården utan att risk
            finns att det hotar kvalitet och tillgänglighet.
          </note>
          <note>
            En av de frågor som socialdemokraterna varje dag under valrörelsen
            kritiserade oss kristdemokrater för var att vi inte tillräckligt
            kraftfullt satsade på sjukvård och äldreomsorg. När man nu i senaste
            numret av
          </note>
          <note>
            Kommunalarbetaren på s. 37 läser redovisningen av vad det blev
            av en socialdemokratisk regering på denna punkt slås man av häpenhet.
            Rubriken är:
          </note>
          <note>
            "Minskade statsbidrag till kommunerna 14 000 jobb försvinner".
            Denna artikel inleds med följande textstycke i fet svart stil:
          </note>
          <note>
            "Enligt regeringens finansplan minskar statsbidragen till kommunerna
            mycket kraftigt, både i år och nästa år. Som en följd av svångremmen
            försvinner bara i år 14 000 jobb."
          </note>
          <note>
            Många av de kommun- och landstingsanställda inom bl.a. vårdsektorn
            som i valrörelsen matades med löften från Socialdemokraterna,
            samtidigt som vi kristdemokrater svartmålades, känner sig säkert
            besvikna och svikna. Då, för ett år sedan, visade Socialdemokraterna
            inte minsta vilja och respekt för att hejda statens skuldökning.
            Då sade man att varje förslag från regeringen var ett angrepp
            på välfärden och de svaga. Nu kan vi konstatera att man, på områden
            där Socialdemokraterna hamrat in kritik mot oss gällande fördelningspolitik,
            har visat var man står.
          </note>
          <note>
            Det gäller pensionärernas situation, barnfamiljernas ekonomi,
            resurser till sjukvård och äldreomsorg samt solidaritet med världens
            fattiga. Det är för en del häpnadsväckande. För mig är det kanske
            bara en bekräftelse på vad jag befarade.
          </note>
          <note>
            Jag välkomnar det besked som Socialstyrelsens chef Claes Örtendahl
            har gett i morgonens nyhetssändningar, dvs. att man skall ta kontakt
            med alla sjukhus i landet i syfte att informera sig om det besvärliga
            läge som kommit till allmänhetens kännedom.
          </note>
          <note>
            En grundläggande princip, säger man på Socialstyrelsen, skall
            vara att ingen skall behöva dö på grund av sjukvårdens besparingar.
            Det är ett särskilt angeläget besked, eftersom den socialdemokratiska
            regeringen kraftigt drar ned på medlen till kommuner och landsting
            under de kommande åren.
          </note>
          <note>
            Herr talman! Jag vill avsluta med att säga att vi kristdemokrater
            inte accepterar en fördelningspolitik som går ut över de svagaste
            i samhället. Vi kommer även fortsättningsvis att föra vår politik
            med högburet huvud. Detta klarar vi, eftersom vårt budgetalternativ
            är starkare än Socialdemokraternas.
          </note>
          <note>
            Anf. 7 Socialminister INGELA
          </note>
          <note>
            THALÉN (s)
          </note>
          <note>
            Herr talman! Låt mig först kommentera några av inläggen här.
          </note>
          <note>
            Sten Svensson tog upp frågan om Sveriges agerande internationellt
            när det gäller kampen för ett drogfritt samhälle. Jag vill börja
            med att säga att Sverige i EU och i andra sammanhang har varit
            utomordentligt noga med att visa på den enhällighet som finns
            i Sveriges riksdag när det gäller kampen mot narkotika på alla
            nivåer. Vi har också, i de sammanhang där vi haft möjligheter,
            inför EU:s ministerråd fört fram dessa ståndpunkter. Det har vi
            gjort både i arbetsgrupper och i själva ministerrådet. Under de
            kommande åren kommer vi naturligtvis också att föra en sådan kompromisslös
            kamp.
          </note>
          <note>
            Andreas Carlgren tog upp frågan om arbetslöshetsförsäkringen
            och ägnade en stor del av sitt inlägg åt just denna. Kanske kunde
            mycket av den debatten få återkomma i den debatt som är arrangerad
            för sysselsättningsområdet. Jag noterade att Andreas
          </note>
          <note>
            Carlgren ägnade en del av sin uppmärksamhet åt att vi måste skära
            ned i hushållen, samtidigt som han skarpt kritiserade Socialdemokraternas
            förslag om att just dra ned på transfereringarna till hushållen.
          </note>
          <note>
            Barbro Westerholm tog upp frågan om hälso- och sjukvården. Jag
            återkommer alldeles strax till en del synpunkter på detta område.
            Vidare tog Barbro Westerholm bl.a. upp frågan om pensionsåldern
            och deltidspensioneringarna. Jag vill då bara påminna Barbro
          </note>
          <note>
            Westerholm om att det är knappt ett år sedan vi gemensamt i denna
            riksdag och i den arbetsgrupp som förberedde detta beslut - både
            Barbro Westerholm och jag själv var med där - kom överens om att
            inte generellt höja pensionsåldern. Jag tycker att det är utomordentligt
            märkligt att Barbro Westerholm återkommer till detta nu när vi
            står inför genomförandet av det principbeslut som riksdagen alldeles
            nyligen har fattat.
          </note>
          <note>
            Ulla Hoffmann ägnade en stor del av sitt inlägg åt kvinnoperspektivet.
            På många sätt har jag samma inställning som Ulla Hoffmann. Men
            jag är litet förvånad över att Ulla Hoffmann inte mer ägnade sig
            åt vilken enorm betydelse för kvinnor och kvinnors liv som statsskulden
            och arbetslösheten har. Kommer vi inte till rätta med den ekonomiska
            utvecklingen och arbetslösheten är det naturligtvis kvinnorna
            som drabbas hårdast.
          </note>
          <note>
            Ragnhild Pohanka tog upp frågan om att vi borde byta kurs. Kanske
            uppfattade jag det så, att Ragnhild
          </note>
          <note>
            Pohanka inte längre tillägnar den fulla sysselsättningen betydelsen
            av mål för den politik som vi bör ha när det gäller människors
            välfärd. Men i så fall delar jag inte Ragnhild Pohankas generella
            uppfattning.
          </note>
          <note>
            Chatrine Pålsson var inne på hälso- och sjukvården och sade att
            vi under förra mandatperioden fick en del effektiviseringar och
            neddragningar. Men det är just de förändringarna och de försämringarna
            som utgör underlaget för den situation som vi i dag har.
          </note>
          <note>
            Diskussionerna om statsbidrag till kommuner och landsting förstår
            jag över huvud taget inte - i varje fall inte om Chatrine Pålsson
            har läst de socialdemokratiska budgetförslagen.
          </note>
          <note>
            Herr talman! För oss socialdemokrater är det allra viktigaste
            att medborgarna skall få tillgång till bra omsorg, vård och utbildning
            och att de som är mest beroende av samhället - barnen, ungdomarna,
            de svårast sjuka och de äldre - skall ha vårt gemensamma stöd.
            Regeringen har därför valt att inte skära i statsbidragen till
            kommuner och landsting. Besparingarna görs i stället i överföringen
            till hushållen mot bakgrund av att vi anser att vi bör klara en
            tid av lägre materiell standard. Men utarmar vi barn- och äldreomsorgen
            samt hälso- och sjukvården får det allvarliga konsekvenser för
            människor på både kort och lång sikt.
          </note>
          <note>
            Många landsting och kommuner har redan i dag en kärv ekonomi
            bl.a. till följd av politiska missgrepp och det faktum att arbetslösheten
            har minskat skatteinkomsterna.
          </note>
          <note>
            Resurserna till hälso- och sjukvården och möjligheterna för landstingen
            att klara sina åtaganden är ett ämne som är väl debatterat och
            uppmärksammat.
          </note>
          <note>
            Sjukvården är hårt pressad på många håll. Hälso- och sjukvårdens
            andel av våra gemensamma resurser kan inte minska. Främst måste
            naturligtvis den nödvändiga tillväxten i den totala ekonomin få
            genomslag i hälso- och sjukvården.
          </note>
          <note>
            Problemen inom sjukvården är dock inte bara en fråga om pengar
            utan också en fråga om sjukvårdsstruktur, organisation, arbetsrutiner
            och ökad flexibilitet. Här ligger en stor utmaning för de politiska
            ledningarna i landstingen. Det kommer att behövas ett ständigt
            förändringsarbete för att anpassa vården till förändringar i befolkningsstruktur,
            medicinsk utveckling m.m.
          </note>
          <note>
            Hälso- och sjukvårdslagen ger sjukvårdshuvudmännen ansvaret för
            planeringen av all hälso- och sjukvård, även den som lämnas av
            annan än landsting och kommuner. Därför måste landstingen också
            ges möjligheter att ta det fulla ansvaret för hälso- och sjukvårdens
            kostnader och planering.
          </note>
          <note>
            Rätten för läkare och sjukgymnaster att fritt etablera sig på
            landstingens bekostnad utanför detta planeringsansvar går inte
            att kombinera med hälso- och sjukvårdslagens krav. Därför har
            den rätten tagits bort.
          </note>
          <note>
            Etableringsfriheten har lett till stora kostnadsökningar, men
            enbart för en del landsting.
          </note>
          <note>
            Husläkarsystemet behöver förändras. Det bygger på en väldigt
            bra grundtanke, nämligen att alla människor skall ha rätt till
            en fast läkarkontakt som de själva väljer. Men den utformning
            som husläkarsystemet har fått genom husläkarlagen innebär en onödig
            och byråkratisk detaljstyrning av landstingens primärvård.
          </note>
          <note>
            Det goda som husläkarsystemet fört med sig är att det har blivit
            betydligt fler läkare i primärvården. Det är viktigt att medborgarna
            får behålla dem även om lagen försvinner och att medborgarna får
            välja en fast läkarkontakt om de vill.
          </note>
          <note>
            Primärvården skall vara en första god kontakt med sjukvården
            för människorna. Privata läkare kan vara ett mycket bra komplement
            till den offentligt drivna primärvården.
          </note>
          <note>
            Det är också regeringens uppfattning att kvinnors hälsa bör ägnas
            särskild uppmärksamhet. Det finns många tecken som tyder på att
            kvinnor får ett sämre bemötande i sjukvården och att forskningen
            i hög grad utgår från männens sjukdomar. Förra regeringen tog
            fram direktiv, och jag har nu tillsatt en särskild utredare för
            att titta närmare på dessa frågor.
          </note>
          <note>
            Herr talman! Flera stora reformer har beslutats av riksdagen
            och de är nu i inledningsskedet av ett genomförande. De behöver
            följas upp noggrant. Det gäller psykiatrireformen. Det gäller
            handikappreformen. Men det gäller också äldrereformen, som kräver
            en viss uppmärksamhet.
          </note>
          <note>
            Psykiatrireformens syfte, att förbättra de psykiskt sjukas livssituation
            genom att ge kommunerna ett tydligt ansvar, är en oerhört viktig
            reform. Det har satts av stora ekonomiska resurser för de kommande
            tre åren för att stötta genomförandet. Detta bör underlätta.
          </note>
          <note>
            Det är naturligtvis regeringens förhoppning att de avtal som
            behövs mellan landsting och kommuner inom kort skall vara klara,
            så att reformen kan börja genomföras. Här vill jag understryka
            betydelsen av att brukarorganisationerna får ett verkligt inflytande
            också i kommunerna.
          </note>
          <note>
            Erfarenheterna av äldrereformen är i huvudsak positiva, men det
            finns problem. Det gäller särskilt brister inom rehabilitering,
            på hjälpmedelsområdet och i fråga om den medicinska kvaliteten
            på vissa sjuk- och ålderdomshem.
          </note>
          <note>
            Många äldre visar symtom på demens. Det är viktigt att utreda
            ordentligt för att kunna ställa en säker diagnos och ge rätt behandling.
            Socialstyrelsen lyfter fram demensområdet dels i ett planerat
            allmänt råd, dels i ett projekt tillsammans med Äldrecentrum.
          </note>
          <note>
            När det gäller rehabilitering för äldre har regeringen i samråd
            med kommunförbunden avsatt 300
          </note>
          <note>
            miljoner kronor för att just utveckla rehabliteringsområdet.Att
            skapa goda livsvillkor för människor med funktionshinder är en
            av de viktigaste uppgifterna för välfärdspolitiken. Nu bereder
            vi inom regeringskansliet de delar av Handikapputredningens förslag
            som är inriktade på generella åtgärder för att öka tillgängligheten
            i vid mening.
          </note>
          <note>
            Trafikområdet tas upp i Samreseutredningen, som kommer att avsluta
            sitt arbete i juni. Telekommunikationer och handikapp tas upp
            i en proposition i år.
          </note>
          <note>
            I den centrala frågan som rör arbete för funktionshindrade har
            jag samrått med arbetsmarknadsministern om att låta en snabb åtgärdsinriktad
            utredning analysera vilka metoder som är effektivast för att fler
            funktionshindrade skall få arbete.
          </note>
          <note>
            Herr talman! Aldrig tidigare har svenska hushåll varit så beroende
            av bidrag som de är nu. Det handlar främst a-kassa men också om
            socialbidrag. Arbetslösheten, och särskilt långtidsarbetslösheten,
            har tvingat in många hushåll i ett bidragsberoende. De är inte
            enbart beroende av pengar, utan hela situationen för människorna
            blir oerhört pressande.
          </note>
          <note>
            För att komma till rätta med dessa allvarliga problem krävs krafttag
            på många områden. Att minska arbetslösheten är en nyckelfråga.
            Men också socialtjänsten i kommunerna måste få bättre resurser
            och tillgång till ett brett register av handlingsalternativ.
          </note>
          <note>
            Regeringen kommer under detta år att lägga fram en proposition
            som bygger på Socialtjänstkommitténs utredning beträffande socialbidrag.
            Men jag vill än en gång understryka att det är insatser för flera
            i arbete som är grundbulten.
          </note>
          <note>
            Herr talman! I arbetslöshetens och den ekonomiska krisens spår
            ser vi hur en rad oroväckande saker händer runt om i landet:
          </note>
          <note>
            - bostadsområden där de flesta vuxna är arbetslösa,
          </note>
          <note>
            - invandrare som inte ens närmar sig möjligheten till ett fast
            arbete, trots att de söker allt som finns,
          </note>
          <note>
            - unga, som tappar fotfästet och vänder upp och ned på dygnet,
            skapar egna normer och regler som försvar för sin livssituation,
          </note>
          <note>
            - meningslöst och rått våld mot oskyldiga människor.
          </note>
          <note>
            Detta kan vi naturligtvis aldrig tolerera. Vi kan inte heller
            acceptera att vi fastnar i en väg in i ett tvåtredjedelssamhälle.
            Sverige skall vara ett välvärdssamhälle där alla skall få tillgång
            till ett bra liv på mänskliga och värdiga villkor.
          </note>
          <note>
            Under de gångna åren har utvecklingen gått mycket snabbt. Neddragningarna
            inom de offentliga sociala trygghetsnäten syns tydligt, främst
            i storstäderna. Den medvetna politiska styrningen från offentligt
            driven social omsorg till olika privata alternativ har inte gått
            spårlöst förbi.
          </note>
          <note>
            Men det sker också andra förändringar i samhället och i vår omvärld,
            förändringar som kan vara svårare att överblicka. Det gäller t.ex.
            den ökade internationaliseringen, framväxten av ett mångkulturellt
            samhälle, användningen av ny teknik och den snabba utvecklingen
            på kunskaps- och informationsområdet.
          </note>
          <note>
            För att kunna modernisera välfärden, främja jämställdheten och
            solidariteten behöver vi bättre kunskaper om dessa förändringar.
          </note>
          <note>
            Inom Socialdepartementet har vi startat att välfärdsprojekt.
            Vi skall ta vara på alla de kunskaper som vi redan har om utvecklingen.
            Vi skall också ta fram kunskap och information, där vi känner
            att detta saknas. Det tänker vi göra på litet olika sätt, genom
            forskning och kartläggning av hur exempelvis välfärden har förändrats
            under de gångna åren. Men vi vill också ha en ordentlig debatt
            som är öppen och framtidsinriktad. Därför lyssnar vi på många
            olika människor: unga elever, arbetslösa och gamla med lång erfarenhet
            och visioner om hur det borde vara.
          </note>
          <note>
            Herr talman! I riksdagens debatter lyfter vi fram det som skiljer
            oss åt. På några områden finns det så skilda principiella utgångspunkter
            att de inte går att förena, t.ex. om samhället skall grundas på
            en s.k.
          </note>
          <note>
            grundtrygghet eller på inkomstbortfallsprincipen.
          </note>
          <note>
            Detsamma gäller synen på finansieringen av hälsooch sjukvården.
            Den svenska välfärden skall enligt min mening byggas på en gemensam
            skattefinansiering och inte på en försäkringslösning.
          </note>
          <note>
            Men jag vill ändå säga att det i flera av de motioner som har
            väckts finns bra synpunkter och förslag om hur vi skall komma
            tillrätta med problemen i samhället.
          </note>
          <note>
            Herr talman! Riksdagens behandling och denna debatt blir naturligtvis
            också ett viktigt led i det öppna samtalet om hur vi skall nå
            det moderna, goda välfärdssamhället.
          </note>
          <note>
            Anf. 8 STEN SVENSSON (m) replik
          </note>
          <note>
            Herr talman! Jag uppskattar att Chatrine Pålsson följde upp den
            linje som jag drog upp i mitt anförande, nämligen kopplingen mellan
            drogmissbruket och våldsbrotten. Jag tror att det finns all anledning
            för oss i riksdagen att noga följa upp åtgärderna och de händelser
            som har återspeglats i massmedierna under det senaste året. Det
            gör vi bl.a. nu på tisdag kl. 9.30 i förstakammarsalen, då vi
            i socialutskottet har en offentlig s.k. hearing om dopningsproblemen.
            Vi har fått rapporter om att det finns ett allt starkare samband
            mellan yngre människors användning av dessa medel och det ökande
            våldet. Jag hoppas att det blir stor uppmärksamhet kring just
            denna hearing.
          </note>
          <note>
            Chatrine Pålsson kom också in på familjegemenskapens betydelse.
            Vi är ganska överens om vilka frågor som är viktiga när det gäller
            den lilla världen.
          </note>
          <note>
            Därför är det beklagligt att Socialdemokraterna var så snabba
            med att ta bort vårdsnadsbidrag och avdragsrätten för tillsynskostnader.
            Det leder till att de människor som vill välja alternativa former
            efter sina personliga värderingar förnekas denna möjlighet av
          </note>
          <note>
            Socialdemokraterna. Socialdemokraterna vill gärna planera sitt
            samhälle för dem som har samma värderingar. Men de människor som
            har andra värderingar och som vill göra andra val utifrån sina
            egna bedömningar får inte den möjligheten. Detta hindras på olika
            sätt.
          </note>
          <note>
            Som vi ser det från borgerlig sida är ett samhälle där alla olika
            grupper kan få välja det som man efter lugn och samvetsgrann prövning
            anser är bäst för de egna barnen också en del av demokratin, dvs.
            respekt för olika minoriteters önskemål.
          </note>
          <note>
            Av regeringens budgetförslag framgår att räntan på statsskulden
            nu är mer än dubbelt så hög som anslaget till totalförsvaret.
            Om man extrapolerar, drar ut konsekvenserna av denna utveckling,
            kommer räntan på statsskulden att ytterligare urholka våra möjligheter
            att satsa på andra angelägna områden.
          </note>
          <note>
            För att vi över huvud taget skall kunna upprätthålla välfärden
            är det viktigt att vi har en sund ekonomi.
          </note>
          <note>
            Faktum är ju att svenska medborgare inte kan leva på lån. Rätt
            till bidrag måste t.ex. knytas till en skyldighet att ta anvisat
            arbete. Alla rättigheter måste hänga samman med motsvarande skyldigheter.
            Välstånd kan bara skapas genom arbete, sparande och investeringar.
          </note>
          <note>
            Välstånd växer inte fram ur försäkringskassorna.
          </note>
          <note>
            Därför måste man göra om strukturerna i samhället och se till
            att man öppnar för konkurrens. Jag tror att det inom det sociala
            området kan tillkomma många nya småföretag.
          </note>
          <note>
            Jag tror att Socialdemokraterna kommer att få det utomordentligt
            svårt framöver, om de inte gör någonting åt strukturfrågorna.
            Om de avstår från att titta på strukturerna kommer det att leda
            till väsentligt mer ingående ingrepp och drastiska besparingar.
          </note>
          <note>
            Det verkligt akuta problemet i vårt land är de höga räntorna.
            De fördyrar boendet och vållar svåra problem för näringslivet,
            i synnerhet just för småföretagen. Med den svenska ekonomin kan
            inte många nya jobb skapas förrän räntorna går ner. En absolut
            förutsättning är nu att ta utgångspunkt i verkligheten och inse
            att situationen kräver kraftfulla och snabba åtgärder.
          </note>
          <note>
            Kärnan i vår svenska välfärd är utbildning, sjukvård, äldreomsorg
            samt stöd till fysiskt och psykiskt handikappade. Dessa områden
            måste vi värna. Men denna insikt leder till att vi också måste
            göra besparingar på andra områden.
          </note>
          <note>
            Anf. 9 ANDREAS CARLGREN (c) replik
          </note>
          <note>
            Herr talman! Det man inte vill diskutera hittar man alltid anledningar
            till att inte diskutera. Nyss sade
          </note>
          <note>
            Ingela Thalén att det var fel dag. Strax kommer säkert
          </note>
          <note>
            Ingela Thalén att säga att hon inte har tid. Men jag skall upprepa
            mina frågor.
          </note>
          <note>
            För det första: Hur kan ni gång på gång säga att ni försvarar
            den generella välfärden medan ni väljer att just skära ner på
            den generella välfärden? Det är ju ingen liten sak. Ni har gjort
            frågan till en av de stora vattendelarna i svensk politik. Det
            är en uppfattning som jag på många sätt delar. Men det visar sig
            att vattendelaren alltmer går på ett annat ställe än vad vi hade
            väntat oss. Ni skär ner mycket av den generella välfärden. Ni
            gör tvärtemot vad ni har sagt. Ingela
          </note>
          <note>
            Thalén har inte ett ord att förklara detta med. Tystnaden skriker.
          </note>
          <note>
            För det andra: Hur kunde ni förbereda väljarna så oerhört dåligt
            på det som ni nu gör? Som jag tidigare tog upp behandlade ni inte
            väljarna som vuxna medborgare. Jag menar att Ingela Thalén på
            många sätt personligen är en symbol för detta, eftersom hon gång
            på gång skällde på den tidigare regeringen för nedskärningarna
            men inte talade om att hon i den regering som hon själv ville
            medverka i tänkte föreslå ännu större nedskärningar för de arbetslösa.
          </note>
          <note>
            Det är inte fel dag att diskutera detta. Det är fel tid, därför
            att ni borde ha berättat detta före valet.
          </note>
          <note>
            Tystnaden då och tystnaden nu skriker.
          </note>
          <note>
            För det tredje: Jag menar ju inte att felet är att ni skulle
            använda för mycket pengar. De pengarna finns inte. Tiden är ute
            för att lova pengar som inte finns och reformer som staten inte
            har råd med. Men då borde ni se till att använda pengarna på ett
            annat sätt.
          </note>
          <note>
            Det är det som är vår poäng. Vår linje när vi driver kravet på
            grundtrygghet är att man skall se till att flytta pengar från
            toppen för att lägga dem i grunden, så att de räcker för att skapa
            en generell trygghet och så att vi gör det som vi säger att vi
            skall göra. Men vi måste också våga säga att det krävs ett större
            personligt ansvar av dem som tjänar mer. Då blir det större trygghet
            för fler samtidigt som det kostar mindre pengar.
          </note>
          <note>
            Detta blir särskilt tydligt när det gäller barnfamiljerna. Precis
            som jag sade lever vart femte barn i sådana familjer som enligt
            Socialstyrelsens siffror inte klarar av att få pengarna att räcka
            ens till det nödvändigaste - 400 000 barn! Just dessa familjer
            drabbas värst, tvärtemot vad man kan tro när man lyssnar på vad
            ni säger.
          </note>
          <note>
            Vi har föreslagit ett system som vi kallar för barnkonto. Det
            går ut på att varje barn skall ha lika stort stöd därför att varje
            barn är lika mycket värt, oavsett tjockleken på föräldrarnas plånbok.
            Det är alldeles uppenbart att ni inte tycker det. Men det vore
            ändå bra om ni kunde förklara varför inte det som man kunde tro
            var socialdemokraternas huvudlinje - nämligen rättvisa - inte
            är viktigt när socialdemokraterna sitter i regeringsställning.
            Det finns ju alternativ.
          </note>
          <note>
            Nu har vi kallats till en utredning som inte är till för att
            diskutera detta, utan som är till för att efterhand diskutera
            det ni borde ha gjort i förväg innan ni lade fram era förslag.
          </note>
          <note>
            Det finns också andra frågor där det är viktigt att samarbeta.
            Jag hoppas att ni inte skall sköta det samarbetet lika dåligt
            som ni har gjort när det gäller den här frågan.
          </note>
          <note>
            Anf. 10 BARBRO WESTERHOLM (fp) replik
          </note>
          <note>
            Herr talman! Jag har först en kommentar kring pensionerna. Vi
            var ju med på kompromissen i Pensionsarbetsgruppen om pensionsåldern.
            Det var en motvillig kompromiss. När vi nu i vår ekonomiska motion
            lägger fram förslaget om höjd pensionsålder är det mot bakgrund
            av den analys som vi har gjort av hur besparingarna i den budgetproposition
            som socialdemokraterna har lagt fram slår. Då menar vi att vi
            måste prioritera insatserna för långtidssjuka och barnfamiljer.
            Detta är alltså bakgrunden till det förslag som vi har lagt fram.
          </note>
          <note>
            Sedan är det några andra frågor som jag tänkte beröra med anledning
            av olika talares inlägg här.
          </note>
          <note>
            Det är bra att socialministern tydligt uttalar att målet för
            vår narkotikapolitik, ett narkotikafritt samhälle, ligger fast.
            Nu gäller det att på alla sätt inom
          </note>
          <note>
            EU och internationellt verka för denna målsättning.
          </note>
          <note>
            Jag undrar hur socialministern ser på förslaget om samordnare
            för narkotikafrågor i varje EU-land som har varit uppe på tapeten.
            Detta kan vara ett viktigt nätverk för en effektiv narkotikabekämpning,
            tror jag.
          </note>
          <note>
            I anslutning till narkotikaområdet vill jag ta upp detta med
            behandlingsmetoder för och rehabilitering av narkotikamissbrukare.
            En del behandlingar går bra, andra går mindre bra. Jag undrar
            om man funderar över att låta SBU utvärdera de olika behandlingsmetoderna.
            Inom medicinen har ju SBU arbetat väldigt effektivt för att ta
            fram de mest lämpliga och kostnadseffektiva metoderna. Men inom
            socialtjänsten är det mera av "klient med data".
          </note>
          <note>
            Det finns en rad förslag som Alkohokommissionen har kommit med.
            Folkhälsoinstitutet skulle ju få ytterligare medel till sitt förfogande.
            Jag vill då fråga:
          </note>
          <note>
            Hur går det med planeringen? Såvitt jag förstår sitter regeringen
            på pengarna. När avser man att släppa dem?
          </note>
          <note>
            Sedan över till barnområdet, som jag inte hann med i mitt första
            inlägg. Vi är ju väldigt stolta över att ha drivit FN:s barnkonvention
            och ratificerat den.
          </note>
          <note>
            Men det är också viktigt att vi lever som vi lär. Barnkonventionens
            grundläggande tanke, att prioritera barns rättigheter framför
            vuxnas önskemål, tycks inte ha slagit igenom överallt. Detta blir
            väldigt tydligt i diskussionerna kring asylsökande familjer med
            barn som har vistats här under längre tid. På den punkten borde
            utlänningslagen göras tydligare så att den har samma anda som
            barnkonventionen. Jag undrar hur socialministern ser på den problematiken.
          </note>
          <note>
            Detsamma gäller detta med åldersgränsen för barn. Enligt barnkonventionen
            är alla barn som är under 18 år. Men vi har tyvärr unga personer
            under 18
          </note>
          <note>
            år i fängelse, tvärtemot barnkonventionens intentioner.
          </note>
          <note>
            Slutligen tog socialministern upp detta med husläkarna. Där kommer
            Kerstin Heinemann att närmare utveckla vår syn på detta och vår
            reaktion på socialministerns inlägg.
          </note>
          <note>
            Anf. 11 ULLA HOFFMANN (v) replik
          </note>
          <note>
            Herr talman! Jag vill först kommentera det som socialministern
            sade. Visst är det så att jag tar budgetunderskottet på största
            allvar, vilket också visas i
          </note>
          <note>
            Vänsterpartiets ekonomiska motion. Det som Ingela
          </note>
          <note>
            Thalén hävdade, att statsskulden och ekonomin skulle ha större
            betydelse för kvinnor som drabbas hårdast, är faktiskt inte riktigt
            rätt. Det var inte det som jag sade. Hade Ingela Thalén lyssnat
            noga hade hon hört att jag hävdade att det skulle ske en rättvis
            fördelning mellan kvinnor och män.
          </note>
          <note>
            Det kanske ändå är så att Ingela Thalén instämmer i att vi inte
            har råd med jämställdhet, att kvinnors underordning är en sakfråga
            som kan prioriteras i goda tider och prioriteras bort när vi inte
            har råd. Kön är en politisk dimension på samma sätt som klass.
          </note>
          <note>
            Genom nedskärningarna i budgetpropositionen prioriterar man bort
            denna politiska dimension. Och jag trodde faktiskt att regeringen
            hade varit på kurs i jämställdhetsfrågor!
          </note>
          <note>
            Herr talman! I detta inlägg vill jag också ta upp en annan fråga.
            Det gäller åderlåtningen av AP-fonderna.
          </note>
          <note>
            Det är förvånande att socialdemokraterna vårdar överenskommelsen
            i pensionsfrågan med bl.a. moderaterna, eftersom det var den borgerliga
            regeringen som på egen hand - utan socialdemokraternas medverkan
            och vid sidan om pensionsöverenskommelsen
          </note>
          <note>
            - tog bort 22 miljarder kronor från AP-fonderna, som gick dels
            till forskningsstiftelser, dels till riskkapitalfonder. Genom
            överflyttningen till premiereserven minskar den offentliga sektorns
            konsolidering med ytterligare 9 miljarder i år. På kort tid har
            man alltså slängt ut 31 miljarder kronor. Ändå vidhåller socialdemokraterna
            viljan att komma överens med de partier som på egen hand kört
            solo i fondfrågan.
          </note>
          <note>
            Med denna misshushållning är det självklart att vi inte har råd
            med en lika stor offentlig sektor. På olika sätt har pengar förts
            över från offentlig till privat sektor. Den borgerliga regeringen
            vågade inte skära i socialförsäkringarna direkt utan man skänkte
            i stället bort pengar på olika sätt.
          </note>
          <note>
            I krisuppgörelsen 1992 sänktes folkpensionsdelen av arbetsgivaravgiften
            med nästan 2 %. Företagen fick stora ekonomiska lättnader och
            fördelar medan statens budgetunderskott ökade med 14 miljarder
            kronor, pengar som nu staten måste låna tillbaka av företagen
            till höga räntor. I budgetpropositionen försämras socialförsäkringssystemens
            ekonomi ytterligare genom arbetsgivaravgiftsbefrielsen på 7 miljarder
            kronor för RAS. För att ytterligare kompensera arbetsgivarna för
            karensdagen sänks arbetsgivaravgiften.
          </note>
          <note>
            Socialförsäkringssystemen - inkl. a-kassan - gick
          </note>
          <note>
            1991 med ett sammanlagt överskott på 40 miljarder kronor, varav
            statsbidrag utgörs av drygt 30 miljarder kronor. På grund av arbetslösheten
            har överskottet i socialförsäkringssystemen på två år minskat
            från 40
          </note>
          <note>
            miljarder kronor till ca 1,5 miljarder kronor. Dessutom har statsbidragen
            bl.a. på grund av krisuppgörelsen ökat med drygt 15 miljarder
            kronor. Om vi bortser från a-kassan går systemen fortfarande med
            överskott.
          </note>
          <note>
            Svenska folket betalar in mer i avgifter än vad vi tar ut i bidrag.
            Alltså: Det är inte den generella välfärden som är orsaken till
            underskottet.
          </note>
          <note>
            Ekonomgruppen bland arbetsmarknadens parter har inför avtalsrörelsen
            i år kommit fram till att det finns utrymme för att behålla konkurrensförmågan
            gentemot utlandet på 3,5 %, inkl. sociala avgifter. Här betraktas
            dessa pengar som löntagarnas pengar som vi får avstå ifrån. Så
            har det förstås varit i tidigare avtalsrörelser också. Likafullt
            kan man göra sådana överenskommelser som krisöverenskommelsen
            och flytta över pengarna till företagen, pengar som vi sedan måste
            låna tillbaka.
          </note>
          <note>
            Herr talman! Ekonomgruppens rapport visar på att de sociala avgifterna
            ingår i löneutrymmet. Det är alltså löntagarnas pengar som man
            behandlar på det här sättet. Det är ett svek mot löntagarna. Det
            är det sveket som vi borde debattera.
          </note>
          <note>
            Anf. 12 RAGNHILD POHANKA (mp) replik
          </note>
          <note>
            Herr talman! Om jag uttryckte mig otydligt skall jag förtydliga
            mig nu. Vi i Miljöpartiet tycker också att man skall ha full sysselsättning,
            men vi vill att man skall dela på arbetena. Jag nämnde i förbigående
            att vi vill att man skall dela på både arbetena och pengarna på
            ett mer rättvist sätt. Fördelningsprincipen är i det här sammanhanget
            väldigt viktig.
          </note>
          <note>
            Vi vill också betona att 40-timmarsveckan är ute för alltid.
            Dessutom har vi ju så stor övertid i Sverige, som många gånger
            är obetald. Människor vågar inte kräva pengar för sin övertid.
            Detta är mycket allvarligt. Det är också en sak som skulle ge
            fler arbeten. I
          </note>
          <note>
            de flesta EU-länder har man faktiskt en kortare arbetsvecka än
            40 timmar.
          </note>
          <note>
            Sedan vill jag kommentera även de andra inläggen. Vi ställer
            oss naturligtvis helt och hållet bakom
          </note>
          <note>
            Sten Svenssons och Ingela Thaléns anföranden när det gäller drogpolitiken.
          </note>
          <note>
            Vi tycker att man visst kan ha kooperativa eller anställdägda
            daghem, men inte i vinstsyfte, typ Pysslingen.
          </note>
          <note>
            Jag undrar hur Andreas Carlgren ställer sig till den nya välfärden,
            som vi i går hörde i TV att ert ungdomsförbunds ordförande hade
            tagit ställning för.
          </note>
          <note>
            Jag tycker visst att alla människor skall ha samma ansvar, men
            kanske lika i pengar räknat. Men alla människor i Sverige har
            ansvar för vårt samhälle. I
          </note>
          <note>
            och sig säger inte generell välfärd hur höga bidragen skall vara.
            Den kan var generell även med reducerade bidrag.
          </note>
          <note>
            Jag vill betona att vi behöver fackens styrka. De
          </note>
          <note>
            "avlövas" i dag. Man kan ha många åsikter om facken, de har inte
            varit felfria och inte handlat rätt i alla lägen. Men vad skall
            arbetstagarna sätta emot om de inte har starka fackföreningar?
            Facken "avlövas"
          </note>
          <note>
            verkligen i dag.
          </note>
          <note>
            Andreas Carlgren anmärker på välfärden. Det får socialdemokraterna,
            Ingela Thalén, försvara själva.
          </note>
          <note>
            Men jag tycker att det är märkligt eftersom ni satt i den förra
            regeringen. Jag avgav en röstförklaring 1991
          </note>
          <note>
            angående de sänkta ersättningarna i socialförsäkringssystemen
            och betonade att det var en dammlucka som öppnades. Man visste
            inte var det skulle sluta. Det kan vi verkligen se i dag.
          </note>
          <note>
            Vi noterar - apropå anförandet från Folkpartiets representant
            - att konkurrens och marknad i dag är honnörsord. Marknaden har
            alltid funnits. Den kan man tygla eller släppa fri, men i stället
            för solidaritet och en viss reglering har man satt upp konkurrens
            som det finaste i vårt samhälle. Jag menar att konkurrens som
            sin yttersta konsekvens helt klart leder till utslagning. Det
            är vad det handlar om.
          </note>
          <note>
            I dag börjar vi ha en kapitalistisk planekonomi i många länder.
            Även i Sverige finns det risk för detta.
          </note>
          <note>
            En sådan ekonomi kan vara väl så skoningslös som en kommunistisk
            planekonomi. Där hoppas jag att det inte skall gå mer åt det hållet.
          </note>
          <note>
            Höjningen av pensionsåldern är en vansklig inkomst för staten.
            Genomsnittsåldern för pensionering är omkring 59 år.
          </note>
          <note>
            Husläkarsystemet är ett slag i luften, men har ändå kostat pengar.
            Vi hade t.ex. i Dalarna rätt att välja läkare långt innan husläkarsystemet
            kom. Det är i och för sig ingenting nytt. Vi säger nej till egenavgifter
            inom försäkringssystemen.
          </note>
          <note>
            Anf. 13 CHATRINE PÅLSSON (kds) replik
          </note>
          <note>
            Herr talman! Jag vill börja med att kommentera socialministerns
            frågor runt vår budgetpolitik. Jag har förståelse för att Ingela
            Thalén har en stor arbetsbörda. Därför skall jag gärna informera
            henne.
          </note>
          <note>
            Det kan inte vara en hemlighet att socialdemokraterna drar in
            ungefär 18 miljarder på tre år på kommuner och landsting. Enligt
            det kristdemokratiska budgetförslaget får kommunerna 7-8 miljarder
            mer per år. Det beror dels på att ett särskilt bidrag riktat till
            vård och omsorg ges, dels på att egenavgifterna, som är avdragsgilla,
            höjs med 1 % mindre än i regeringens förslag. På så vis får kommunerna
            in mer skatt. Det är verkligen inte lätt för mig att i alla lägen
            se den totala effekten. Men det är faktiskt den verklighet vi
            har som vi måste diskutera kring. Därför menar jag att en kristdemokratisk
            finanspolitik verkligen i konkret handling visar att vård och
            omsorg är de områden som vi prioriterar högt. Därför ges kommuner
            och landsting, som även har det yttersta ansvaret för välfärds-
            och trygghetsfrågor, ett ekonomiskt tillskott till skillnad från
            den socialdemokratiska finanspolitiken. Om Ingela Thalén inte
            hunnit ta del av detta, går det bra att läsa i Från Riksdag &amp;
            Departement nr 4 i år. Där står det alldeles utmärkt om detta.
          </note>
          <note>
            Det ideliga pratet om att den ekonomiska situationen och besparingarna
            är den förra regeringens fel har företrädare för den gamla regeringen
            ett antal gånger bemött, men det tycks inte gå in. Därför skall
            inte heller jag försöka med det. Det är helt orimliga påståenden.
          </note>
          <note>
            Ulla Hoffmanns inlägg handlade om pigor och vårdnadsbidrag. Det
            är förfärligt att från denna talarstol höra att Vänsterpartiet
            gång på gång omyndigförklarar svenska familjer och föräldrar.
            Ni ger ett intryck av att de inte begriper någonting om sina barn.
          </note>
          <note>
            De förstår inte ett dugg om barnens behov. Jag måste säga till
            Ulla Hoffmann att jag inte känner sådana kvinnor och män, utan
            jag känner familjer, föräldrar, som är vuxna och fattar beslut
            själva och som vet vilken vård och omsorg deras barn behöver.
            Jag och vi kristdemokrater har gång på gång sagt att vi vill myndigförklara
            svenska familjer. När vi talar om välfärdspolitik i dag är det
            viktigt att vi kommer ihåg att man i Sverige också någon gång
            måste få vara vuxen. Ibland låter det som att svenskarna aldrig
            skall få bli vuxna utan bara vara barn. Vi tror att svenska familjer
            klarar av att själva välja sin barnomsorg.
          </note>
          <note>
            När det gäller det förnedrande uttrycket, som Ulla
          </note>
          <note>
            Hoffmann använde, om pigor blir min fråga till Ulla
          </note>
          <note>
            Hoffmann: Nedvärderar Vänsterpartiet den här sortens arbete i
            stort? Det finns ett antal olika yrken där det ingår hushållsarbete.
            Vi menar att det finaste som finns är att arbeta med barn och
            familj.
          </note>
          <note>
            Anf. 14 Socialminister INGELA
          </note>
          <note>
            THALÉN (s)
          </note>
          <note>
            Herr talman! När det gäller valfriheten är det precis tvärtemot
            vad Sten Svensson m.fl. säger. Valfriheten ökar inte enbart av
            det skälet att man släpper ut saker och ting på s.k. marknad.
            Valfriheten för enskilda individer ökar ju om det finns tillgång
            för alla till service, omvårdnad, hälso- och sjukvård.
          </note>
          <note>
            Socialdemokraterna har inte vänt sig emot att det skall finnas
            kooperativa eller privata vårdgivare. Vad vi vänder oss emot är
            att dessa skall ha en särställning som inte, när det gäller hälso-
            och sjukvårdslagen, ingår i planeringsansvaret och i det ansvar
            som vi i denna riksdag ålägger landstingen. Hälso- och sjukvårdslagen
            ålägger sjukvårdshuvudmännen det ekonomiska ansvaret och planeringsansvaret
            för all sjukvårdsverksamhet, också den som ges av andra än landstingen
            själva. Det är deras ansvar, och då vill jag att de också får
            möjlighet att ta detta ansvar.
          </note>
          <note>
            Sedan till Andreas Carlgren. Vi har från socialdemokraternas
            sida, jag själv personligen på möte efter möte, vid torgmöten
            och i debatter, redovisat alldeles klart och tydligt den oerhört
            stora börda och det oerhört stora ansvar som alla partier har
            när det gäller att komma till rätta med den svåraste frågan: statsskulden
            och arbetslösheten så att vi kan pressa tillbaka arbetslösheten.
          </note>
          <note>
            Det har också handlat om att minska transfereringarna. Det socialdemokratiska
            partikongressbeslutet innebar att vi i valet mellan barnomsorg,
            äldreomsorg samt utbildning och ekonomiska överföringar till hushållen
            valde barnomsorg, äldreomsorg osv. Det har redovisats under valrörelsen
            och i ett valmanifest som var utomordentligt tydligt. Det gäller
            också frågan om arbetslöshetsförsäkring. Det finns självklart
            detaljer som man inte skriver in, men detta var vårt val. Det
            handlar om en utomordentligt stor återhållsamhet. Andreas Carlgren
            är en av de verkligt ansvariga för att statsskulden har utvecklats
            på det sätt som det gjort.
          </note>
          <note>
            Så om barnkonto - jag har inte så mycket tid att jag kan gå in
            i detalj om barnkonto. Biträdande socialminister Anna Hedborg
            kan fortsätta diskussionen i den mån det behövs. Vi har ett barnbidrag,
            lika för alla barn. Centerpartiets barnkonto är formulerat så
            att det verkar emot arbete och ökade arbetsinsatser. Det verkar
            emot ökad jämställdhet mellan kvinnor och män.
          </note>
          <note>
            Till Barbro Westerholm vill jag när det gäller samordningen av
            narkotikafrågorna säga att Folkhälsoinstitutet har 50 miljoner
            kronor innevarande budgetår. Det har kommit i gång med det lokala
            utvecklingsarbetet och med samverkan med kommuner.
          </note>
          <note>
            Centrum för utvecklingsarbete har arbetat med frågorna om utvecklingen
            av vården och utveckling och utvärdering av metoder. IKM, Institutet
            för kunskapsutveckling, har tillsammans med institutionsstyrelsen
            arbetat fram forskningsprogram för att få en bra dokumentation
            på detta område.
          </note>
          <note>
            Till Ulla Hoffmann skulle jag vilja säga att det var jag som
            ansåg att statsskulden var ett hot mot kvinnorna. Dålig ekonomi
            i samhället är det största hotet mot kvinnors jämställdhet och
            utveckling. Jag pådyvlade inte Ulla Hoffmann en sådan uppfattning.
          </note>
          <note>
            Till slut vill jag säga följande till Ragnhild Pohanka. Vi är
            överens om att övertidsuttaget är någonting mycket negativt. Det
            bör omsättas i verkligt arbete.
          </note>
          <note>
            Jag ber att få återkomma till Chatrine Pålsson i nästa omgång.
          </note>
          <note>
            Anf. 15 STEN SVENSSON (m) replik
          </note>
          <note>
            Herr talman! En ökad valfrihet i skola, barnomsorg, sjukvård
            och äldreomsorg kommer att ge medborgarna en bättre service. Det
            är viktigt att vi uppnår konkurrens. Men den skall vara på lika
            och rättvisa villkor. Det kommer att leda till lägre kostnader.
            Vi kommer också att få många nya småföretagare.
          </note>
          <note>
            Vi moderater vill vidga valfriheten genom att återinföra vårdnadsbidraget,
            återinföra avdragsrätten för styrkta barnomsorgskostnader och
            garantera föräldrarnas rätt till val av omsorgsform för de egna
            barnen. Vi vill införa en allmän obligatorisk sjukvårdsförsäkring
            för alla, likadant när det gäller arbetslöshetsförsäkringen, och
            garantera fri etableringsrätt för läkare och sjukgymnaster. Vi
            vill återinföra det fria läkarvalet, garantera det fria valet
            av skola och garantera valfrihet i äldreomsorgen. Vi vill dessutom
            införa en hjälpmedelsgaranti för handikappade. Vi ser också fram
            emot att fortsätta på handikappreformerna och öka tillgängligheten
            i samhället. Vi vill att man skall fullfölja psykiatrireformen.
            Där vill jag särskilt understryka behovet av tillgång till psykoterapi.
          </note>
          <note>
            Jag sade redan i mitt inledningsanförande att välfärdspolitiken
            måste ha som utgångspunkt ett system med gemensam finansiering
            men där resurserna styrs mot de reella behov som finns och skall
            följa de val som den enskilde själv träffar. Det är utomordentligt
            väsentligt att man, även om man har andra samhällsvärderingar
            än socialdemokrater och vänsterpartister, kan göra det val man
            har kommit fram till är det bästa, för en själv, ens familj, de
            egna barnen. Det är det avgörande, att kunna göra det fria valet.
          </note>
          <note>
            Anf. 16 ANDREAS CARLGREN (c) replik
          </note>
          <note>
            Herr talman! Jag påstår fortfarande att Ingela
          </note>
          <note>
            Thalén och den regering hon tillhör inte förberedde väljarna
            för vad de tänkte göra. När Ingela Thalén reste land och rike
            runt för att tala om att Börje
          </note>
          <note>
            Hörnlund sparade för mycket på arbetslöshetsersättningen och
            försäkringarna, kunde man inte få uppfattningen att Ingela Thalén
            senare skulle sätta sig i en regering som föreslog ännu större
            besparingar. Det kallar Ingela Thalén nu en detalj. Jag är inte
            säker på att väljarna uppfattar det så. För oss som är yngre och
            mer oerfarna än Ingela Thalén kan det vara en lärdom om att politikerrollen
            måste förändras. Lova inte mer än du kan hålla!
          </note>
          <note>
            I valet mellan transfereringar och att satsa på vård, omsorg
            och utbildning tycker jag att ni gör ett bra val när ni skär ner
            på transfereringarna. Vad jag kritiserar är att ni inte vågar
            göra valet fullt ut. Ni vågar inte flytta pengar från toppen till
            botten. Därmed knuffar ni obönhörligen fler barnfamiljer som redan
            lever på marginalerna ut i socialbidragsberoende. Därmed knuffar
            ni obönhörligen fler arbetslösa ut i socialbidragsberoende. För
            ni vågar inte göra något åt grundfrågan: Skall vi ha grundtrygghet
            i Sverige som omfattar alla, måste vi flytta pengar från toppen
            till botten.
          </note>
          <note>
            För det tredje vill jag ta upp barnkontot. Ingela
          </note>
          <note>
            Thalén säger att det inte uppmuntrar till arbete. Det är en konstig
            invändning. Vad Ingela Thalén försvarar är ju att höginkomsttagaren
            skall ha tio gånger mer än låginkomsttagaren för att inte arbeta.
            Syftet är ju att höginkomsttagaren inte skall arbeta utan vara
            hemma med barnen. Men då behöver han eller hon tio gånger mer
            än låginkomsttagaren. Det är det jag tycker att
          </note>
          <note>
            Ingela Thalén skall förklara. Det är det vi vänder oss emot med
            vårt förslag till barnkonto.
          </note>
          <note>
            Anf. 17 BARBRO WESTERHOLM (fp) replik
          </note>
          <note>
            Herr talman! Ragnhild Pohanka säger att ordet konkurrens är det
            finaste ord som finns. Det är väl en värdering som får stå för
            Ragnhild Pohanka. Vi har nog olika ord som vi tycker är de finaste,
            beroende på vilka vi är och vilka mål vi strävar efter. Jag tycker
            att detta med välfärd och en solidarisk uppbackning av välfärden
            är någonting viktigt och fint. Det är det debatten handlar om.
          </note>
          <note>
            Vi vill att olika idéer skall få testas, utvecklas inom hälso-
            och sjukvård, barnomsorg, äldreomsorg, handikappomsorg osv. Vi
            har sett många exempel på att man kan göra det mycket bättre för
            dessa olika grupper om man stimulerar kreativitet, gör det möjligt
            att testa idéer inom offentlig eller privat verksamhet.
          </note>
          <note>
            Det viktiga är att det finns en solidarisk finansiering i botten
            för dessa olika utvecklingsförsök.
          </note>
          <note>
            Det är också väsentligt att det finns en instans som kan värdera
            dessa försök. Jag har därför försökt lyfta fram SBU:s och andras
            insatser på detta område.
          </note>
          <note>
            Ingela Thalén kanske kommer in på några av mina frågor om bl.a.
            barn i sitt sista anförande.
          </note>
          <note>
            Därmed är min tid så gott som ute. Detta är viktiga frågor. Vi
            kommer tillbaka i många debatter framöver.
          </note>
          <note>
            Anf. 18 ULLA HOFFMANN (v) replik
          </note>
          <note>
            Herr talman! I går skroderade Carl Bildt över att moderaterna
            hade mest tid över. När det är en rättvis fördelning, som i dag,
            blir det faktiskt lika mycket tid över till alla.
          </note>
          <note>
            Sten Svensson hävdar att lex Pysslingen ökar kommunernas kostnader.
            Samtidigt vill moderaterna dra in 4,5 miljarder från kommunernas
            statsbidrag.
          </note>
          <note>
            Man vill belasta kommunernas socialavgifter genom att försämra
            i socialförsäkringssystemen och införa två karensdagar. Vad kan
            dessa två karensdagar få för effekter på t.ex. den svenska folkhälsan
            och på kommunernas socialbidragsutgifter?
          </note>
          <note>
            Andreas Carlgren beskriver svenskarna som hjälplösa kuggar i
            ett stort samhällsmaskineri, som inte vet vem som har ansvaret.
            Och så pläderar han för grundtrygghet! Men välfärden skall inte
            grundas på gamla fattigvårdsprinciper, Andreas Carlgren.
          </note>
          <note>
            Legitimiteten i våra system bottnar just i att de är generella.
            Ert budgetförslag bidrar till bestående hög arbetslöshet, minskad
            privat konsumtion och allmänt ökade svårigheter för de svaga grupperna
            i samhället, dvs. de grupper ni hävdar att ni vill värna.
          </note>
          <note>
            Och så är Chatrine Pålsson upprörd! Denna representant för riksdagens
            familjefundamentalistiska parti hävdar att vi nedvärderar kvinnors
            arbete. Jag vill tala om för Chatrine Pålsson att pigor bara kan
            rekryteras i samhällen med stora klassklyftor. Klassklyftorna
            ökar i Sverige, och risken är att det blir någonting i stil med
            avdragsgilla pigor. Det kan bara bygga på förtryck av kvinnor.
          </note>
          <note>
            Socialdemokraterna har sagt att de vill värna principerna i den
            generella välfärden. Det är någonting som vi i Vänsterpartiet
            ställer oss bakom. Vi anser att detta försvar är såväl ideologiskt
            som samhällsekonomiskt motiverat. Jag skulle vilja att mottot
            för välfärdspolitiken skulle vara "Av var och en efter förmåga,
            åt var och en efter behov" och inte
          </note>
          <note>
            Bibelns "Åt den som har varde givet". Det verkar också som om
            det finns stöd i riksdagen för det.
          </note>
          <note>
            Anf. 19 RAGNHILD POHANKA (mp) replik
          </note>
          <note>
            Herr talman! Det var väl ändå ett avsiktligt missförstånd, Barbro
            Westerholm. Jag framhöll att samförstånd och solidaritet var de
            fina orden men att det i dag är konkurrensen som har upphöjts
            till hedersord.
          </note>
          <note>
            På tal om välfärdskris har kommunerna sedan 80-
          </note>
          <note>
            talets början inte längre någon rätt till beskattning av företagen.
            Det har gjort att vi i stort sett har världens företagsvänligaste
            klimat. Under 80-talet gjorde företagen uppköp utomlands för ungefär
            lika mycket pengar som drogs in till dem, omkring 200 miljarder.
          </note>
          <note>
            I och för sig ökade också investeringarna i Sverige.
          </note>
          <note>
            Man måste börja tänka självständigt och ifrågasätta självklara,
            ofta upprepade axiom. Är det bara bra med utländska investeringar,
            att de köper upp våra företag? Är det bara bra med rationaliseringar
            och investeringar som i stort sett gör människor arbetslösa? Det
            måste faktiskt ifrågasättas. SCA köpte brittiska Reedpack för
            10 miljarder. Men företaget stannade kvar i Sverige. Man kan inte
            säga att de flyttade utomlands. Stora köpta tyska Feldmühle för
            14 miljarder.
          </note>
          <note>
            De stannade kvar i Sverige. De flyttade inte utomlands. Att företag
            har flyttat utomlands beror på att de hade så stora vinster att
            de kunde köpa upp företag utomlands förutom dem de hade i Sverige.
          </note>
          <note>
            Anf. 20 CHATRINE PÅLSSON (kds) replik
          </note>
          <note>
            Fru talman! När det gäller det Ulla Hoffmann sade vill jag säga
            att det aldrig är vi kristdemokrater, eller centerpartister, moderater
            eller folkpartister, som har pratat om pigor. Det nedvärderande,
            om nu detta är nedvärderande, har Ulla Hoffmann och hennes kamrater
            och även socialdemokraterna stått för. Vi nedvärderar inget arbete.
            Det vill jag gärna säga.
          </note>
          <note>
            Det andra jag vill säga är att socialministern är smart nog att
            svara mig när jag inte har någon replik kvar. Därför skall det
            bli roligt att få debattera vid annat tillfälle med Ingela Thalén.
          </note>
          <note>
            Vi har sagt att många av besparingarna är fördelningsmässigt
            oacceptabla. Vissa flerbarnsfamiljer, vissa grupper av pensionärer
            och sjuka kommer att få bära en orimligt stor börda. I tider av
            växande våld och social oro fortsätter man att underminera familjernas
            ställning.
          </note>
          <note>
            Efter avskaffandet av vårdnadsbidraget och försämringen av flerbarnstilläggen
            skall regeringen nu försämra barnbidragen. Det kommer att stå
            oss alla dyrt i längden. Det är naturligtvis inte rimligt att
            man skall behöva uppbära socialbidrag för att man har barn.
          </note>
          <note>
            Det sista jag vill kommentera är karensdagen. Det är fördelningspolitiskt
            riktigt att jag och alla andra som nästan aldrig är sjuka skall
            bära den bördan. De som ofta är sjuka skall få mindre bördor att
            bära. Med ett högkostnadsskydd i karensdagarna blir det de facto
            så. Det här är ingen fördelningspolitiskt riktig väg att gå, menar
            vi kristdemokrater. En karensdag kan jag och de som sällan är
            sjuka bära. Vi skall vara rädda om dem som ofta är sjuka.
          </note>
          <note>
            Tack så hjärtligt!
          </note>
          <note>
            Anf. 21 Socialminister INGELA
          </note>
          <note>
            THALÉN (s)
          </note>
          <note>
            Fru talman! Sten Svensson hävdar fortfarande att ökad valfrihet
            bygger på fri konkurrens. Det skulle leda till lika och rättvisa
            villkor. Jag hävdar att det inte automatiskt gör det. Det leder
            inte till en ökad valfrihet för alla. Några får en mycket stor
            valfrihet.
          </note>
          <note>
            Andra låses in.
          </note>
          <note>
            Andreas Carlgren! Säg inte att det förslag som ni bär fram innebär
            en grundtrygghet i det långa perspektivet! Det innebär möjligen
            en grund, men säg inte att det innebär en trygghet! Förslaget
            leder till marginaleffekter. Det leder till avigsidor i förhållande
            till arbete och familjernas möjligheter att bygga upp sin egen
            välfärd, som Andreas Carlgren talar så varmt för. Dessa marginaleffekter
            går stick i stäv med det som Andreas Carlgren säger att han vill
            åstadkomma.
          </note>
          <note>
            Barbro Westerholm! Centrum för utvärdering av socialt arbete,
            CUS, är motsvarigheten till SBU inom socialt arbete. Detta är
            förlagt till Socialstyrelsen. Jag sade att man har det uppdrag
            som Barbro Westerholm föreslår att SBU skulle få.
          </note>
          <note>
            Till Chatrine Pålsson vill jag bara säga att det var den borgerliga
            regeringen som byggde sina besparingar på indragningar till kommunerna.
            Det var inte
          </note>
          <note>
            Socialdemokraterna.
          </note>
          <note>
            Efter de tre borgerliga åren har vi en statsskuld och ett statsbudgetunderskott
            att kämpa med som binder alla partier till besparingar. Om de
            förslag som
          </note>
          <note>
            Socialdemokraterna har lagt fram vinner riksdagens gehör finns
            det förutsättningar för att vända utvecklingen. Då får vi också
            möjlighet att utveckla välfärden och inte avveckla den.
          </note>
          <note>
            Tack!
          </note>
          <note type="speaker">
            Anf. 22 GÖRAN LENNMARKER (m)
          </note>
          <note>
            Fru talman! Sverige halkar efter. Vi har en lång erfarenhet av
            hur Sverige har utvecklats i jämförelse med övriga industriländer
            under 70-och 80-talen ocn nu under 90-talet. Vi kan se att Sverige,
            som har varit ett av Västeuropas rikaste länder, nu ligger under
            genomsnittet. I ett internationellt perspektiv kan vi notera att
            fler svenskar blir lågavlönade. Trots att det har varit löneökningar
            på 800 % sedan 1970, enligt
          </note>
          <note>
            Riksbanken, är en stor andel av svenskarna lågavlönade.
          </note>
          <note>
            I Sverige och Europa finns det inga bra fattigdomsmått. Det finns
            det i USA. Om man tillämpar
          </note>
          <note>
            USA:s fattigdomsmått på Sverige skulle ungefär en fjärdedel -
            eller noga räknat 24 % - av svenskarna vara fattiga. Det är för
            övrigt betydligt fler än i USA.
          </note>
          <note>
            Vi kan se att arbetslösheten i Sverige och i Skandinavien är
            högre än i Kontinentaleuropa. Vi kan konstatera att Sverige framstår
            som ett relativt lågutbildat land. Det sade den långtidsutredning
            som tillsattes av den förra regeringen Carlsson. Det är kanske
            ett av de mer pinsamma konstateranden som den långtidsutredningen
            gjorde. Det finns vårdkriser.
          </note>
          <note>
            Det finns människor som inte får vård fast de behöver vård.
          </note>
          <note>
            Den här bilden visar situationen i början av 90-
          </note>
          <note>
            talet, när vi hade haft en lång period av den tredje vägens politik.
            Vi befann oss i det stora raset. Vad beror detta på? Det finns
            många orsaker. Jag tänker ta fram två.
          </note>
          <note>
            Den ena orsaken är högskattesamhället. Bekymret med högskattesamhället
            är att kostnaden för att ta ut skatten är så mycket högre än den
            välfärd som man får för skattepengarna. När man kommer upp i höga
            skattetal är skadorna betydligt större än nyttan. Man kan gräla
            om hur mycket det rör sig om. En del hävdar att den extra skattekronan
            i vissa fall gör tre gånger större skada än nytta. Arbeten urholkas.
            Sparandet motverkas. I Sverige är det ett ohälsosamt lågt hushållssparande.
            Behöver man motverka företagande? I
          </note>
          <note>
            Sverige saknas det kanske 100 000-150 000 företag för att landet
            skall kunna kallas ett välfärdsland. Utbildning motverkas. Det
            lönar sig inte att utbilda sig.
          </note>
          <note>
            Den förra långtidsutredningen sade, som sagt, att
          </note>
          <note>
            Sverige är ett relativt lågutbildat land. Sverige är ändå ett
            land med 150 års folkbildningstradition. 1842
          </note>
          <note>
            fanns faktiskt folkskolestadgan.
          </note>
          <note>
            Högskattesamhället innebär att man tar ut hög skatt på låga inkomster.
            Det är förutsättningen för högskattesamhället. Om man har en hög
            total skattekvot måste man redan från början beskatta mycket högt.
          </note>
          <note>
            Nu vet vi ganska väl att alla högskattesamhällen har problem.
            Möjligen kan man göra undantag för de länder som har oljeinkomster.
            Vi vet också att robusta socialförsäkringssystem väl låter sig
            förenas med ett måttligt och t.o.m. ett lågt skattetryck. Det
            har man
          </note>
          <note>
            110 års erfarenhet av, sedan Bismarck införde detta system i
            1880-talets Tyskland.
          </note>
          <note>
            Det andra huvudproblemet är de offentliga monopolen. Att vi får
            så litet för skattepengarna beror just på att de kramas ut genom
            monopolen. Skattesatsningarnas största fiende är de offentliga
            monopolen, eftersom skattepengarna i och med dem ger en mindre
            effekt. Vi borde ha en ordning där varje skattekrona utsätts för
            konkurrens så att vi får ut det mesta möjliga. Naturligtvis måste
            myndighetsuppgifter och samhällets tvångsmakt ligga i det offentliga
            monopolet.
          </note>
          <note>
            Patienter får sämre service. Anställda i de offentliga monopolen
            får låga löner. Samhället i övrigt tappar i effektivitet och välstånd
            som en följd av de offentliga monopolen. Detta ligger också bakom
            iakttagelsen att man inte kan ha en socialistisk välfärdsstat.
          </note>
          <note>
            Många länder har tillämpat ett socialistiskt samhällssystem under
            en lång tid. Det är faktiskt en tredjedel, kanske mer, av jordens
            befolkning som har levt under detta system. Överallt har vi sett
            resultatet. Alla är fattiga utom en liten minoritet i nomenklaturen.
          </note>
          <note>
            Det intressanta med de socialistiska systemen är inte bara fattigdomen
            och miljöförstöringen utan också att välfärdssystemen har brustit.
            Det har varit en urusel sjukvård. Vi kan se hur familjepolitiken
            har utformats. När det gäller livslängd, barnadödlighet och behandling
            av svaga grupper som handikappade, omsorgstagare etc. är förhållandena
            under all kritik.
          </note>
          <note>
            Det går inte att bygga ett socialistiskt välfärdssamhälle. Det
            går inte ens att bygga en socialistisk välfärdsstat. Det var själva
            grundidén bakom socialismen.
          </note>
          <note>
            Därför är det naturligtvis det största fiaskot av alla.
          </note>
          <note>
            Det är litet svårt att förstå den socialdemokratiska politiken.
            Vi har sett en mycket reaktionär politik.
          </note>
          <note>
            Man går de facto tillbaka till den tredje vägens politik.
          </note>
          <note>
            Man går tillbaka till det tillstånd som rådde för ca 3 år sedan.
            Då blir det rimligtvis så här. Det jag beskrev inledningsvis var
            ju inte en situation när vi hade en statsfinansiell kris. Det
            var situationen när grunden till den statsfinansiella krisen lades
            men inte när den fanns.
          </note>
          <note>
            Vi känner ganska väl till hur den gamla politiken var. Den fördes
            fram till 1976, och den fördes med stor tydlighet 1982-1991. Om
            man går tillbaka till den politiken uppstår naturligtvis samma
            effekter som uppstod under dessa perioder. Man tar om den gamla
            politiken. Hur ser det då ut om 15-20 år? Det skulle vara mycket
            intressant att veta det. Kommer Sverige då att vara Västeuropas
            fattigaste land, möjligtvis efter Grekland? Kommer vi alla att
            vara lågavlönade i
          </note>
          <note>
            Sverige? Kommer 50 % att vara fattiga, enligt den amerikanska
            definitionen? Kommer det att finnas ständiga köer? Kommer vi så
            småningom att få ett femtionde sparpaket i det befintliga systemet?
            Det är risken om vi behåller systemen men sparar och sparar och
            skär i dem hela tiden och låter kösamhället lösa problemen. Det
            vore intressant att veta om Socialdemokraterna vill ha en återgång
            till den tredje vägens politik. Vad är det egentligen man strävar
            efter?
          </note>
          <note type="speaker">
            Anf. 23 BIRGITTA HAMBRAEUS (c)
          </note>
          <note>
            Fru talman! Kan Sverige lösa sina ekonomiska problem utan att
            dra ner på välfärden?
          </note>
          <note>
            Jag tror att alla i dag är alldeles för fixerade av pengar som
            en restriktion för vad ett land kan göra.
          </note>
          <note>
            Jag anser att det är en katastrof att Sverige har gjort sig beroende
            av finansmarknaden.
          </note>
          <note>
            Självfallet kan Sverige behålla och bygga vidare på en allt bättre
            välfärd, men förutsättningen är att vi har rätt att bestämma över
            landets ekonomiska politik.
          </note>
          <note>
            Pröva dessa tankar:
          </note>
          <note>
            1. Just därför att Sverige är ett öppet land med en internationaliserad
            ekonomi är det livsviktigt att vi behåller rätten till en egen
            ekonomisk politik. Det får vi inte enligt Maastrichtavtalet.
          </note>
          <note>
            2. Nationalstaten kan begränsa det internationella kapitalets
            makt. Därför vill kapitalet avskaffa nationalstatens frihet.
          </note>
          <note>
            Fru talman! Det är viktigt att monopolen i den offentliga sektorn
            utsätts för konkurrens. Men en stark offentlig sektor är nödvändig
            för välfärden eftersom det inte kräver att man kan betala för
            vård och för det den offentliga sektorn kan ge.
          </note>
          <note>
            Ekonomer av den nu dominerande skolan vill att alla skall vara
            beroende av marknaden. De tycker följaktligen inte om den offentliga
            sektorn. De vet att det blir protester när man skär i den, eftersom
            det minskar välfärden för folkflertalet. Då råder ekonomerna politikerna
            att gå till väga på följande sätt.
          </note>
          <note>
            Skatterna skall sänkas drastiskt. Det gillar folk. Ett rejält
            budgetunderskott och en stor statsskuld åstadkoms. Så skapar man
            ett krismedvetande som får folk att tro att staten är tvingad
            att minska den offentliga sektorn. Man tror att den enda metoden
            är att spara, t.ex. på kommunerna som stöder kultur, utbildning
            och vård genom den offentliga sektorn. De som arbetar där blir
            arbetslösa.
          </note>
          <note>
            Arbetslöshet är det värsta slöseriet, eftersom den hindrar människor
            från att skapa resurser, från att göra nytta. Men genom arbetslösheten
            blir folk ödmjuka och tacksamma för de jobb de har. Det kanske
            var syftet.
          </note>
          <note>
            Fru talman! Vilka möjligheter har då staten? Kan staten skaffa
            pengar på andra sätt än genom skatter och lån på marknaden? Ja.
            Pengar är aldrig en restriktion för en nation så länge den har
            en egen valuta och en demokratiskt styrd riksbank. Men det är
            just detta vi mister genom EMU, EU:s ekonomiska och monetära union
            som byråkratin håller på att fullborda vad politikerna än säger.
          </note>
          <note>
            Staten har möjlighet att skapa lagom mycket pengar för att alla
            skall få arbete och betalt. 1992 fick
          </note>
          <note>
            Riksgäldskontoret, som sköter statens upplåning, 18
          </note>
          <note>
            miljarder kronor från sitt checkkonto i Riksbanken och behövde
            inte vara beroende av att låna till hög ränta på finansmarknaden.
          </note>
          <note>
            Checkkrediten har nu avskaffats. Den är nämligen inte tillåten
            i EU. Vi är i marknadens våld.
          </note>
          <note>
            Problem (inflation) blir det om köpkraften är större än vad som
            finns att köpa. Med en skicklig penningpolitik trycker staten
            naturligtvis inte mer pengar än vad det finns utrymme för.
          </note>
          <note>
            En okontrollerad inflation är katastrofal. En viss penningvärdeförsämring
            kan gynna investeringar eftersom det lånade kapitalet delvis avskriver
            sig självt.
          </note>
          <note>
            Fru talman! Vilket intresse har kapitalet? Det är främst penningägarna
            som missgynnas av inflation eftersom den minskar kapitalets värde.
            Det värsta som kan hända en finansiär är att kapital inte skulle
            vara en knapp resurs. Det är ju bara så länge det är ont om kapital
            som det går att tjäna mycket pengar på det.
          </note>
          <note>
            Exportens värde ligger enbart däri att vi kan betala importen.
            Sverige har sedan länge en positiv handelsbalans, dvs. vi säljer
            mer till utlandet än vi köper. (Jag är bara nervös för att utlandet
            skall sluta köpa skogsprodukter av oss, för då blir det en verklig
            kris.)
          </note>
          <note>
            Fru talman! Min slutsats blir: Vi kan klara av budgetunderskott
            och statsskuld utan att skära i den offentliga sektorn, utan att
            åstadkomma arbetslöshet och utan att skada välfärden.
          </note>
          <note>
            1. Höj skatten för oss som tjänar bra och låt bankerna betala
            igen det skattebetalarna lånat dem.
          </note>
          <note>
            2. Släpp beroendet av finansmarknaden genom en aktiv penningpolitik
            för låg ränta och arbete åt alla.
          </note>
          <note>
            3. Se till att vi slutar vara beroende av EU:s ekonomiska politik.
          </note>
          <note>
            Fru talman! Praeterea censeo traktatum Maastrichtiensem esse
            delendum. För övrigt anser jag att
          </note>
          <note>
            Maastrichttraktaten bör avskaffas.
          </note>
          <note type="speaker">
            Anf. 24 KERSTIN HEINEMANN (fp)
          </note>
          <note>
            Fru talman! Hälso- och sjukvården har under de senaste decennierna
            varit stadd i en snabb förändring.
          </note>
          <note>
            Allt talar för att så blir fallet även i fortsättningen.
          </note>
          <note>
            Den medicinsk-tekniska utvecklingen går snabbt, allt fler människor
            kan få hjälp, samtidigt som resurser inte ökar. De förändringar
            som måste ske kommer att få genomföras utan att nya resurser tillförs
            sektorn.
          </note>
          <note>
            Detta ställer stora krav på ett effektivt utnyttjande.
          </note>
          <note>
            Kvalitetsförbättringar har skett under de senaste åren och produktiviteten
            har också ökat, det visar bl.a.
          </note>
          <note>
            studier från ESO.
          </note>
          <note>
            Den generella välfärdspolitiken innebär på sjukvårdsområdet att
            alla, oavsett inkomst, samhällsställning och bostadsort, skall
            ha rätt till en bra sjukvård.
          </note>
          <note>
            Däremot innebär den inte att vård i praktiken bara skall kunna
            ges av vårdpersonal som är anställd av landsting eller kommuner,
            inte heller att den ekonomiska styrningen måste ske på ett sätt
            som står planekonomin nära.
          </note>
          <note>
            Många olika modeller har prövats under de senare åren, och mycket
            talar för att de nya styrsystemen lett till att medborgarna fått
            mer valuta för skattepengarna. Därför finns det goda skäl att
            fortsätta att utveckla arbetet med de nya modellerna och lära
            av såväl goda som dåliga erfarenheter av utvecklingsarbetet.
          </note>
          <note>
            Något skäl för statsmakterna att försöka styra hur landstingen
            väljer att uppnå ökad effektivitet inom den egna verksamheten
            finns enligt vår mening inte.
          </note>
          <note>
            Däremot är det av mer allmänt intresse hur landstingen hanterar
            frågor som rör konkurrensutsättning av den egna verksamheten.
            Därför anser vi att det finns anledning att pröva hur regler om
            bättre konkurrens mellan offentliga och privata vårdgivare skulle
            kunna utformas. Vi anser att Hälso- och sjukvårdsutredningen HSU
            2000 bör få tilläggsdirektiv om detta.
          </note>
          <note>
            Det är också angeläget att frågor som rör patientens rättigheter
            ges större utrymme i det sjukvårdspolitiska reformarbetet. Patienternas
            inflytande över beslut som gäller vård och behandling måste öka.
          </note>
          <note>
            Detta var också intentionen bakom den nuvarande hälso- och sjukvårdslagen.
            Inflytandet är dock fortfarande begränsat. Enligt den statliga
            maktutredningen upplever allmänheten sitt inflytande över sjukvården
            som litet.
          </note>
          <note>
            Under föregående mandatperiod stärktes patienternas ställning
            med bl.a. vårdgarantin och husläkarlagens regler om rätt till
            en egen läkare. Enligt vår uppfattning måste detta arbete fortsätta.
            Vi föreslår därför att man sammanför gamla och nya regler till
            en plats i lagstiftningen, antingen i en särskild lag eller som
            ett särskilt avsnitt i HSL, detta för att öka möjligheterna för
            allmänheten att ta del av reglerna.
          </note>
          <note>
            I en sådan lag eller ett särskilt avsnitt bör man pröva att föra
            in vårdgarantins och husläkarlagens regler rätt till information
            om olika behandlingsalternativ, deras för- och nackdelar samt
            betydande möjligheter att välja mellan alternativen rätt att ta
            del av behandlingsresultat på sjukhusnivå rätt att få ta del av
            mer än en läkares bedömning, s.k. "second opinion"
          </note>
          <note>
            rätt till rehabiliteringsplan och planering för hela vårdkedjan
            rätt till adekvat smärtlindring garanti för att kvalitetssäkring
            tillämpas på vårdinrättningar rätt till specialistvård i annat
            landsting om opartiskt organ så tillstyrker rätt till vård i hemmet
            i livets slutskede om inte medicinska skäl föreligger
          </note>
          <note>
            Förslag till en sådan lag eller del av lag bör utformas snarast
            och föras ut till en bred och allmän debatt.
          </note>
          <note>
            Läkemedelskostnaderna utgör en väsentlig del av sjukvårdskostnaderna,
            ca 10 %. I dag finansieras läkemedlen i öppenvården via Riksförsäkringsverket
            och sjukförsäkringen, medan läkemedlen inom den slutna vården
            bekostas av sjukvårdshuvudmännen.
          </note>
          <note>
            För att få en bättre kontroll över läkemedelskostnaderna inrättade
            sjukvårdshuvudmännen redan under
          </note>
          <note>
            1960-talet läkemedelskommittéer med uppgift att lämna rekommendationer
            - först till förskrivare i sluten vård, senare också i öppen vård
            - om hur läkemedlen bäst skall användas. Effekten av rekommendationerna
            har slagit bäst ut i den slutna vården. Det har dels berott på
            att sjukvårdshuvudmännen har haft det ekonomiska ansvaret för
            läkemedelskostnaderna i sluten vård och därför känt ett större
            incitament att påverka förskrivningen i positiv riktning, dels
            på att förskrivarna i sluten vård regelbundet fått information
            om förskrivningsmönster och kostnaderna för det och därmed fått
            möjlighet till egen medicinsk revision.
          </note>
          <note>
            Folkpartiet liberalerna anser mot bakgrund av detta att läkemedel
            i öppen vård bör finansieras på samma sätt som läkemedel i sluten
            vård och att statens pengar för läkemedel överförs till sjukvårdshuvudmännen.
            Samtidigt bör system införas för återföring av läkemedelsförskrivningsdata
            till läkarna i öppenvården som ett led i läkarnas och distriktssköterskornas
            medicinska revision av sin egen verksamhet.
          </note>
          <note>
            Fru talman! Många oroande rapporter kommer nu om växande köer
            till bl.a. operationer, även sådana som omfattas av vårdgarantin.
            Det är därför viktigt med ett brett arbete för att komma åt orsakerna
            och att komma till rätta med problemen. Diskussionerna kring den
            sjukvård vi vill ge befolkningen bör bedrivas mycket brett, och
            det bör också höra till arbetet för HSU 2000 att brett förankra
            de förslag som arbetas fram. Inte minst gäller detta patienterna,
            och då menar jag båda dagens och morgondagens patienter.
          </note>
          <note type="speaker">
            Anf. 25 STIG SANDSTRÖM (v)
          </note>
          <note>
            Fru talman! Jag tänker i detta inlägg ta upp tre aktuella frågor
            som vi i Vänsterpartiet vill lyfta fram i debatten om den svenska
            välfärden.
          </note>
          <note>
            Den första frågan gäller behovet av en ny låginkomstutredning,
            eller kanske vi hellre skall kalla det en levnadsnivåutredning.
          </note>
          <note>
            Den andra frågan gäller vår syn på sjukvårdens roll i vårt samhälle.
          </note>
          <note>
            Den tredje frågan gäller massarbetslöshetens sociala konsekvenser
            ur ett mänskligt perspektiv och ett folkhälsoperspektiv.
          </note>
          <note>
            Att behovet av en låginkomstutredning ökat bevisas bl.a. av att
            det har väckts fyra motioner i frågan.
          </note>
          <note>
            En har väckts av Susanne Eberstein m.fl. En annan har väckts
            av Rune Berglund m.fl. En enskild motion har väckts av Kenneth
            Kvist. Den fjärde motionen är
          </note>
          <note>
            Vänsterpartiets sjukvårdspolitiska motion, som innehåller en
            hemställanspunkt med detta krav.
          </note>
          <note>
            I gårdagens partiledardebatt påpekade Folkpartiets nya manliga
            språkrör Lars Leijonborg upprepade gånger att det saknas uppföljningsstudier
            av hur de redan beslutade och kommande besparingarna slår.
          </note>
          <note>
            I samma debatt valde Ingvar Carlsson att redovisa de bekväma
            siffror som står på s. 71 i sammandraget i finansplanen. Där framgår
            det att den rikaste tiondelen av hushållen får bidra med 28 %
            av inkomstförstärkningarna, och den fattigaste tiondelen bidrar
            med
          </note>
          <note>
            5 %.
          </note>
          <note>
            Om Ingvar Carlsson däremot hade valt att vända på bladet och
            redovisat de siffror som finns på s. 72, blir fakta genast mer
            obekväma. Där framgår med all önskvärd tydlighet att den fattigaste
            tiondelen av hushållen i förhållande till sin disponibla inkomst
            får bära lika stora bördor som den rikaste tiondelen. De hushåll
            som klarar sig bäst är de som ligger i de näst högsta inkomstskikten
            på inkomstskalan, dvs. den välbärgade medelklassen.
          </note>
          <note>
            Nu tycks detta inte bekymra Ingvar Carlsson. Men jag kan försäkra
            att detta bekymrar oss desto mer.
          </note>
          <note>
            Därför har vår partigrupp ägnat mycket kraft för att hitta lösningar
            som kan ge en mer rättvis fördelningsprofil åt det senaste sparförslaget
            på 20 miljarder kronor.
          </note>
          <note>
            Vi tror att vårt förslag uppfyller det nödvändiga sparmålet med
            bevarad rättvisa. Men fortfarande kvarstår behovet av en låginkomst-eller
            levnadsnivåutredning. Vad är det som har hänt i vårt samhälle
            under de senaste 20 åren? Hur klarar människor av sitt uppehälle
            och sin försörjning? Är det många som far illa i samhället i dag?
            Är vi på väg mot ett s.k. tvåtredjedelssamhälle, som så många
            pratar om? Det är litet bevänt med att fatta obekväma beslut,
            om man inte vågar ta konsekvenserna av sina handlingar och se
            sanningen i vitögat. Därför behövs en ny låginkomstutredning.
          </note>
          <note>
            Så över till sjukvården, som i dagarna åter kommit i blickpunkten.
            Åter är det fråga om skandalösa förhållanden som kommit i dagen.
            Det är några gamlingar som legat döda i sina lägenheter i månader
            och en ung flicka som nekats en planerad hälsensoperation trots
            stora smärtor.
          </note>
          <note>
            Åter dras samma politiska process i gång. Det är helt förutsägbart.
            Kvällstidningarna utkräver ansvar.
          </note>
          <note>
            Politikerna skyller på varandra eller på tjänstemännen
          </note>
          <note>
            - och vice versa. Socialstyrelsen rycker ut på en inspektionsrunda.
          </note>
          <note>
            Men ingen talar om att det är pengar som behövs -
          </note>
          <note>
            ingen utom Jerzy Einhorn och Vänsterpartiet.
          </note>
          <note>
            Det är ju bristen på resurser som är huvudanledningen till att
            problemen dyker upp med allt tätare intervall. Som enda parti
            i riksdagen har vi konsekvent motsatt oss neddragningar i vården.
            I valrörelsen var vi det enda parti som drev frågan om bättre
            resurser till kommuner och landsting. I vår ekonomiska motion
            fullföljer vi våra ambitioner och föreslår att 2
          </note>
          <note>
            miljarder kronor tillförs till kommuner och landsting.
          </note>
          <note>
            Dessutom anvisar vi 900 miljoner kronor för att förhindra hotande
            uppsägningar av personal inom den offentliga sektorn. Det handlar
            om ca 40 000 jobb.
          </note>
          <note>
            Jag vill härmed försäkra att från vår sida kan det ekonomiska
            läget aldrig bli så svårt att vi tänker offra den svenska sjukvården
            på den penningslukande marknadens altare.
          </note>
          <note>
            Dessutom finns det ett ekonomiskt argument att satsa på vården.
            I ekonomiska sammanhang talas det numera allt oftare om att framtidens
            branscher ligger inom tjänstesektorn och att de bygger på kunskaper,
            kompetens, modern teknik och servicetänkande.
          </note>
          <note>
            Allt detta kännetecknar den svenska sjukvården.
          </note>
          <note>
            Dessutom är den lokaliserad över hela landet och är en viktig
            beståndsdel i den nationella ekonomin. De som förespråkar nedskärningar
            och åtstramningar inom den svenska sjukvården har fel. Den svenska
            sjuk-och hälsovården är fortfarande en framtidsbransch där mycket
            återstår att utvecklas och förbättras.
          </note>
          <note>
            Nu ser jag att min taletid är ute. Jag får återkomma till frågan
            om massarbetslösheten. Det är en viktig fråga ur folkhälsosynpunkt
            och social synpunkt. Vi vill ha en kortare arbetsdag, som andra
            talare också har varit inne på.
          </note>
          <note>
            Anf. 26 Socialminister INGELA
          </note>
          <note>
            THALÉN (s)
          </note>
          <note>
            Fru talman! Med anledning av det som Stig Sandström sade, måste
            jag säga följande. Det som flera dagstidningar gärna kallar för
            vårdkrisen är en oerhört allvarlig sak.
          </note>
          <note>
            I debattinlägg och intervjuer för man fram att personer kommer
            att avlida till följd av politikernas besparingsförslag på utpekade
            kliniker, patienter får vänta för länge på livsviktiga operationer
            osv. Det är viktigt att slå fast att för dem som drabbas av detta
            är det kris. Jag tycker att det är bra att massmedier lyfter fram
            och visar upp när samhällsservice och trygghetssystem inte fungerar.
          </note>
          <note>
            Men jag blir oroad och litet skrämd när jag får skilda versioner
            av samma händelse och när enskilda patienter blir brickor i en
            budgetdebatt. Jag blir ganska illa till mods när jag dessutom
            blir informerad om att samtidigt som man inte klarar livsviktiga
            barnoperationer startar man nya verksamheter.
          </note>
          <note>
            Fru talman! I Stockholms läns landsting är Vänsterpartiet, Socialdemokraterna
            och Miljöpartiet i majoritet och är överens om de förslag till
            budgetutlägg som har lagts fram inom hälso- och sjukvård.
          </note>
          <note>
            Anf. 27 STIG SANDSTRÖM (v) replik
          </note>
          <note>
            Fru talman! Jag tog upp några konkreta exempel för att belysa
            vad som händer inom sjukvården. Det här är naturligtvis toppen
            på ett isberg. Neddragningarna har pågått många år. Och det är
            aldrig någon som talar om att det är pengar som dragits in; det
            är ett problem.
          </note>
          <note>
            Den svenska sjukvårdens andelar av BNP är nere i drygt 7 %, medan
            motsvarande siffra i USA är ca
          </note>
          <note>
            14 %. Detta visar att denna neddragning inte kan fortsätta år
            efter år. Det är pengar som behövs. Det går inte att lösa med
            någon omorganisation eller med något köpa- sälj-system; det är
            bara hokuspokus. I det fallet instämmer vi i Jerzy Einhorns synpunkter,
            som han med ihärdighet brukar framföra. Vi måste tala om att det
            är pengar som behövs. Vi får inte bara skylla brister på tjänstefel
            eller dålig planering. Det är här fråga om prioriteringen i samhället.
          </note>
          <note>
            Anf. 28 Socialminister INGELA
          </note>
          <note>
            THALÉN (s)
          </note>
          <note>
            Fru talman! Stig Sandström har naturligtvis alldeles rätt i att
            det handlar om pengar. Men det är litet för enkelt att säga att
            det enbart handlar om mer pengar. I
          </note>
          <note>
            t.ex. Stockholms läns landsting har man 22 miljarder kronor i
            skatteinkomster, och litet mindre än 17 miljarder kronor går till
            hälso- och sjukvård. Resten fördelas mellan kollektivtrafik, skärgårdsfrågor,
            utbildning, tandvård och färdtjänst.
          </note>
          <note>
            Det är pengar som krävs. Men jag hävdar mycket bestämt - det
            gjorde också de samlade landstingspolitiker och andra anställda
            som var på konferens i går och i dag - att det också handlar om
            sjukhusstrukturer, sjukvårdsorganisation, arbetsrutiner och ökad
            flexibilitet. Framför allt går det inte att fortsätta med revirstrider
            och konflikter, utan man måste samlas till gemensamma åtgärder.
          </note>
          <note>
            Ett mycket gott exempel är landstinget i Värmland, ett exempel
            som redovisades under denna konferens. Som jag sagt tidigare anser
            jag att hälso- och sjukvården inte kan gå vidare med minskade
            resurser;
          </note>
          <note>
            nu får det vara nog. Hälso- och sjukvården måste få sin del av
            den tillväxt som ekonomin behöver ha. Och det är ett viktigt ställningstagande.
            Men de pengar som vi har måste användas på ett betydligt effektivare
            sätt än i dag.
          </note>
          <note type="speaker">
            Anf. 29 THOMAS JULIN (mp)
          </note>
          <note>
            Fru talman! Välfärd är bl.a. god sjukvård. Därför måste riksdag
            och regering sätta stopp för fortsatt stympning av sjukvården.
          </note>
          <note>
            Visserligen har man från regeringshåll tidigare sagt att landsting
            och kommuner inte skall drabbas av ytterligare nedskärningar.
            Men som det ser ut i dag räcker det inte med sådana löften. Vården
            måste tillföras mer statliga pengar. Det är ju en kraftig neddragning
            av statsbidrag som medfört att vi fått den situation som vi har
            inom vården.
          </note>
          <note>
            Låt oss blicka några år tillbaka. År 1985 fick landstingen totalt
            18 700 miljoner i statsbidrag. År
          </note>
          <note>
            1990 ökade statsbidragen. Då fick landstingen sammanlagt 21 300
            miljoner kronor. År 1992 var beloppet nere i 10 miljarder kronor,
            och för åren 1993 och
          </note>
          <note>
            1994 är det beräknat att landstingen sammanlagt skulle få 13
            miljarder kronor per år. Det syns tydligt att det är en stor minskning
            som det handlar om.
          </note>
          <note>
            Under de senaste åren har man samtidigt kunna se att försvaret,
            vägtrafiken och liknande sektorer i krontal fått en ökning i statsbidrag.
            Så detta är helt klart en prioriteringsfråga.
          </note>
          <note>
            Neddragningarna har redan gått alldeles för långt, och det syns
            inget slut på detta elände. Vår sjukvård har varit ett föredöme.
            Men i dag har den spårat ur.
          </note>
          <note>
            Sparandet har nått den nivå att uttrycket bedrövligt är ett snällt
            uttryck i sammanhanget.
          </note>
          <note>
            Även om vi skulle tro på bara hälften av vad som står i dagspressen
            och i olika facktidningar, borde varningsklockorna höras hos alla.
            Ansvariga politiker fortsätter att tala om samverkan, rationaliseringar
            och nedläggningar av enheter för att klara ekonomin.
          </note>
          <note>
            Så många som 20 akutsjukhus måste läggas ned sägs det. Patienter
            får inte den vård som de borde kunna få. Och patienter dör i onödan.
            Anhöriga far illa när deras kära inte får den vård som de borde
            ha rätt till. Läkare uttalar att de inte längre kan svara för
            patienternas säkerhet. Personal arbetar övertid och vågar inte
            redovisa övertiden eftersom deras enhet inte har råd med den.
            Om inte pengarna räcker riskerar de nämligen att mista sina jobb.
          </note>
          <note>
            Politiker på landstings- och riksnivå fortsätter sitt tal om
            att vi måste fortsätta spara inom vården. De påstår att vi inte
            har råd med dagens sjukvård - ändå är den knappast någonting att
            skryta med.
          </note>
          <note>
            Det verkar som att även den nya regeringen tycker att vården
            är tärande i stället för närande. I handlingar har jag ännu inte
            sett någon skillnad mellan den nya och den gamla regeringen.
          </note>
          <note>
            I Miljöpartiet anser vi att vi har råd med den vård som svenska
            folket vill ha. Det är en prioriteringsfråga. Vi kan t.ex. avstå
            från stora betong- och asfaltsprojekt. Vårdpersonalen kan utnyttjas
            i vård och omsorg i stället för att placeras i arbetslöshetskön.
            För samhället är kostnaden nästan densamma.
          </note>
          <note>
            I dag verkar det som om företag som producerar vilket skräp som
            helst är något positivt, medan vården är något betungande som
            bara kostar. Fortfarande satsas det på dyra onödiga jobb, samtidigt
            som det gråts krokodiltårar för att det inte finns pengar till
            vården. Det verkar nästan som att de flesta beslutsfattare glömt
            bort att även vårdpersonal betalar skatt, att även vårdpersonal
            handlar varor och håller i gång den inhemska industrin.
          </note>
          <note>
            Vi i Miljöpartiet vill stoppa denna stympning av vården. Vi anser
            att vården skall förbli ett prioriterat område. Både vi och ni
            vet att det blir fler och fler äldre i samhället, något som kommer
            att öka behovet av vård och god omvårdnad. Därför vill vi tillföra
            vården mer statliga pengar. Det vill vi göra bl.a. genom att delfinansiera
            vården med pengar från det som orsakar vård. Det betyder "nya"
            pengar från områden som rör alkohol, tobak, kemikalier - även
            trafiken.
          </note>
          <note>
            Måttliga avgiftshöjningar på dessa produkter kan ge ett behövligt
            tillskott till vården.
          </note>
          <note>
            Detta förslag har vi lagt fram i en av våra motioner. Och det
            skulle förvåna mig om svenska folket säger nej till en sådan avgiftshöjning.
            Man väljer ju knappast inställda operationer, längre väntetider
            eller att behöva se anhöriga fara illa bara därför att vårdresurserna
            inte räcker till. Jag tror också att svenska folket tycker att
            det är bättre att betala för vårdpersonal som utför ett arbete
            än för vårdpersonal som står i a-kassekön.
          </note>
          <note>
            Vi i Miljöpartiet vill återställa den goda vården och höja omvårdnaden.
            Till det vill vi ha hjälp av er alla. Om ni inte ställer upp på
            vården hoppas jag att vårt lågmälda svenska folk tar ton och ryter
            till så det hörs.
          </note>
          <note>
            Anf. 30 Socialminister INGELA
          </note>
          <note>
            THALÉN (s)
          </note>
          <note>
            Fru talman! Thomas Julin säger att politiker inte vill satsa
            på sjukvården, och att det är alldeles tydligt.
          </note>
          <note>
            Jag skulle nu vilja veta av Thomas Julin: Vilka är dessa politiker?
          </note>
          <note>
            Thomas Julin säger vidare att det inte är någon skillnad på den
            förutvarande borgerliga regimen och den nya socialdemokratiska
            regimen. Thomas Julin tillhör det parti som tillsammans med Socialdemokraterna
            och Vänsterpartiet sitter i majoritet i Stockholms läns landsting,
            där man gemensamt lagt fram ett budgetförslag för vården.
          </note>
          <note>
            Sedan måste jag vända mig mot de oerhört grova generaliseringarna
            när det gäller svensk hälso- och sjukvård. Vi har problem på ett
            antal områden. Det finns stora bekymmer, framför allt i de stora
            landstingsområdena, där man har mycket folk och har svårigheter
            med den politiska ledningen och styrningen. Men det har varit
            borgerliga ledningar som har varit ansvariga för styrningen i
            de allra flesta landstingen. Man har dragit ner resurserna på
            ett sådant sätt att det i dag är oerhört svårt att ordna tillbaka
            detta.
          </note>
          <note>
            Det kommer att ta tid, och det kommer att kräva resurser och
            pengar.
          </note>
          <note>
            När det gäller avskedande av personal har man åtminstone i Stockholms
            läns landsting satt stopp för detta.
          </note>
          <note>
            Thomas Julin tar också upp finansieringsfrågorna.
          </note>
          <note>
            När det gäller t.ex. tobak tar vi ut en ordentlig skatt -
          </note>
          <note>
            den kan möjligen vara högre - och en del av de pengarna går till
            forskning inom vården och till finansiering av statsbidrag. Det
            finns alltså fördelar med det som Thomas Julin tar upp, men det
            finns också viktiga nackdelar. Vår ambition är nämligen att minska
            tobaksbruket så mycket vi kan för att förbättra hälsan.
          </note>
          <note>
            Om vi minskar tobaksbruket får vi visserligen in mindre pengar,
            men då förbättras förhoppningsvis hälsan.
          </note>
          <note>
            Anf. 31 THOMAS JULIN (mp) replik
          </note>
          <note>
            Fru talman! Socialministern tar Stockholms län som exempel. Jag
            som kommer från Gävleborgs län har sett hur det fungerar där.
            Precis det som borgarna har gjort i ert län har socialdemokraterna
            gjort i vårt län när det gäller neddragningar. Det som planeras
            för flera år framåt är neddragningar, neddragningar och åter neddragningar.
            När man tar bort de ekonomiska resurserna från landstinget finns
            det ju bara en sak att göra, och det är att ta bort personal.
            Man planerar också att minska antalet anställda.
          </note>
          <note>
            När det gäller förslaget att ta ut extra avgifter på t.ex. tobak
            tycker vi att man borde lägga på nya, extra avgifter på sådana
            produkter. Man kan gott kalla det vårdskatt, eller vad som helst.
            Det skall i alla fall synas att pengarna förs direkt till vården
            och finansierar den. Tobaken kostar direkt ungefär 1,1 miljard
            i vårdkostnader. Trafiken kostar 1,6 miljarder. Man tycker då
            att det som orsakar vården skulle kunna finansiera den.
          </note>
          <note>
            Anf. 32 Socialminister INGELA
          </note>
          <note>
            THALÉN (s)
          </note>
          <note>
            Fru talman! Thomas Julin är från Gävleborgs län, och om jag inte
            är felunderrättad har man uppsägningsstopp också där. Det innebär
            att det han nyss sade om att man skulle avskeda en massa människor
            inte stämmer. Men det är möjligt att jag är felinformerad, och
            i så fall får Thomas Julin korrigera mig på den punkten.
          </note>
          <note>
            Det jag reagerar mot är att man i debatten om svensk hälso- och
            sjukvård ger ett intryck av att den inte fungerar alls. Detta
            är fel. Tiotusentals och åter tiotusentals medborgare/patienter
            får precis den rätta behandling och det rätta bemötande som de
            skall ha.
          </note>
          <note>
            Vi måste självklart koncentrera oss på de saker som inte fungerar
            bra. Jag är den första att säga det, och jag är den första att
            ställa mig i spetsen för att ett sådant arbete verkligen skall
            komma till stånd. Men då handlar det dels om pengar - jag talade
            nyss om min inställning på den punkten -, dels om frågor som rör
            strukturer.
          </note>
          <note>
            Man skulle kunna påstå att hälso- och sjukvården är en av de
            kvarvarande dinosaurierna när det gäller hierarkiskt uppbyggda
            system. Där bör man kunna gå in och arbeta. Det hindrar inte att
            det behövs pengar, men det underlättar och gör det möjligt för
            medborgare/patienter att få en bra vård där de behöver den, med
            bra kontakter. Jag tror att hela riksdagen är beredd att ställa
            sig bakom det, även om vi har olika uppfattningar när det gäller
            vissa delar av styrningen av hälso- och sjukvården.
          </note>
          <note>
            Anf. 33 THOMAS JULIN (mp) replik
          </note>
          <note>
            Fru talman! Om det är så att man har infört uppsägningsstopp
            är det mycket positivt, men det kommer ändå att försvinna många
            arbetstillfällen genom att man inte tillsätter nya tjänster. Det
            är många som avgår av åldersskäl och liknande. Det blir ändå en
            minskning av personal.
          </note>
          <note>
            Anf. 34 ROSE-MARIE FREBRAN (kds)
          </note>
          <note>
            Fru talman! Jag kommer i mitt anförande att koncentrera mig på
            ett område inom välfärdspolitiken, nämligen trygghetssystemen.
          </note>
          <note>
            Dagens trygghetssystem är resultatet av en mängd beslut, som
            har tillkommit under flera decennier. Det har bl.a. resulterat
            i olika ersättningsnivåer och varierande finansieringar. Ändå
            måste den enskildes behov bedömas som ungefärligen lika stort,
            oberoende av orsakerna till inkomstbortfallet.
          </note>
          <note>
            Den pågående debatten om trygghetssystemen motiveras av behovet
            av utgiftsminskningar, brist på enhetlighet och enkelhet, orättvisor
            i systemen och tendenser till överutnyttjande.
          </note>
          <note>
            Att utformningen av systemen inte är enhetlig innebär bl.a. olika
            ersättningsnivåer, olika tak och olika golv. Ersättningsnivåerna
            varierar från 70 % till
          </note>
          <note>
            100 %. Inkomsttaket i a-kassan ligger vid 5,5 basbelopp och i
            sjukförsäkringen vid 7,5 basbelopp. Golven varierar också kraftigt.
            I arbetslöshetsförsäkringen är t.ex. lägsta beloppet 245 kr per
            dag medan det i föräldraförsäkringen är 60 kr per dag.
          </note>
          <note>
            Fru talman! Vi kristdemokrater anser att trygghetssystemen bör
            reformeras. Grundpelarna i den kristdemokratiska ideologin är
            då för oss viktiga utgångspunkter.
          </note>
          <note>
            Personalismen betonar frihet och personligt ansvarstagande.
          </note>
          <note>
            Broderskapstanken betonar solidaritet, tar sin utgångspunkt bl.a.
            i den gyllene regeln och motiverar i det här sammanhanget en fördelningspolitisk
            profil.
          </note>
          <note>
            Förvaltarskapstanken betonar ansvaret för våra gemensamma resurser.
            I den ligger en effektivitetsaspekt. Att bygga system som är ineffektiva
            strider mot förvaltarskapstanken.
          </note>
          <note>
            Subsidiaritetsprincipen innebär att trygghetssystemen skall vara
            subsidiära, dvs. stödjande, och de skall stärka de positiva krafterna
            hos individen och i dennes små, naturliga gemenskaper.
          </note>
          <note>
            En viktig fråga att ta ställning till i trygghetssystemen är
            om de skall vara obligatoriska eller frivilliga. Vi kristdemokrater
            landar på en obligatorisk försäkring som den bästa, av flera skäl.
            Många skulle avstå från frivilliga försäkringar. Skattebetalarna
            skulle ändå få ta det yttersta ansvaret. Andra skulle försäkra
            sig, men otillräckligt. Ett tredje och mycket viktigt skäl för
            en obligatorisk försäkring är att individer med särskilt höga
            risker knappast skulle kunna teckna egna privata försäkringar.
          </note>
          <note>
            Fru talman! Vi kristdemokrater anser att samhällets skyldigheter
            måste kunna avta i takt med ökade inkomster. Det motiverar ett
            tak för ersättningsnivåerna som vi anser bör ligga på nuvarande
            nivå, dvs.
          </note>
          <note>
            7,5 basbelopp.
          </note>
          <note>
            Vi menar också att det bör finnas en enhetlig lägsta nivå, ett
            golv, i trygghetssystemen på 2 basbelopp.
          </note>
          <note>
            Mellan golvet och taket bör ersättningen ligga på
          </note>
          <note>
            80 % av inkomsten upp till 5 basbelopp och därefter på 50 % av
            inkomsten mellan 5 och 7,5 basbelopp. I
          </note>
          <note>
            förhållande till nuläget innebär det en förbättrad ersättning
            för högre inkomster vid arbetslöshet och en lägre ersättning för
            höga inkomster i sjuk- och föräldraförsäkringen. Det innebär en
            kraftig förbättring i föräldrapenningen vid riktigt låga inkomster.
          </note>
          <note>
            Trygghetssystemet, förutom föräldraförsäkringen, bör finansieras
            utanför statsbudgeten genom egenoch arbetsgivaravgifter. Enhetliga
            avgifter bör tas ut på inkomster ända upp till taket på 7,5 basbelopp.
            På inkomster över detta tak kan en halv avgift tas ut. Då är alla
            med och finansierar basnivån i trygghetssystemen. Därigenom får
            vi också en klar fördelningspolitisk profil till förmån för inkomsttagare
            med lägre inkomster. Samtidigt lämnas ändå ett utrymme för frivilliga
            försäkringslösningar för dem som önskar ett förbättrat skydd.
          </note>
          <note>
            Andreas Carlgrens uttryckssätt om att flytta pengar från toppen
            till grunden stämmer med vårt synsätt.
          </note>
          <note>
            Jag uppfattade även att Miljöpartiet ser det på samma sätt. Jag
            är dock litet förvånad över att man inte anger något tak. Det
            har i alla fall inte kommit till uttryck i debatten.
          </note>
          <note>
            Fru talman! Frågan om framtidens trygghetssystem kräver stor
            politisk enighet. Trygghetssystemen måste vara stabila och robusta.
            De skall ge alla möjlighet att leva ett tryggt och värdigt liv.
          </note>
          <note>
            Vi kristdemokrater skulle vilja se en parlamentarisk utredning
            med uppgift att ta fram ett sådant förslag. Utredningen bör tillsättas
            snabbt och arbeta skyndsamt, men naturligtvis grundligt.
          </note>
          <note>
            Fru talman! Vi anser att ett reformerat trygghetssystem borde
            genomföras redan 1997 - det år då regeringen vill sänka ersättningsnivåerna.
            Vi kan inte acceptera sådana sänkningar. Det är förvånande att
            en socialdemokratisk regering har valt den sämsta av de enkla
            vägarna. Vi saknar omsorgen om de som redan i dag lever på marginalen.
            Orkar man, som s, bara tänka på en enkel väg, så vore det smakligare
            att sänka taket än att sänka nivåerna.
          </note>
          <note>
            Anf. 35 THOMAS JULIN (mp) replik
          </note>
          <note>
            Fru talman! Jag vill bara tala om för kds att även
          </note>
          <note>
            Miljöpartiet har satt ett tak på 7,5 basbelopp.
          </note>
          <note>
            Anf. 36 Statsrådet ANNA HEDBORG (s)
          </note>
          <note>
            Fru talman! Den svenska socialpolitiska modellen har vuxit fram
            under decennier av reformarbete. Ålderspensioner till alla och
            barnbidrag utan behovsprövning har från mitten av 1950-talet kompletterats
            med inkomstrelaterade förmåner. Hela arbetskraften, men också
            grupper utanför den ordinarie arbetsmarknaden, omfattas av det
            allmänna trygghetssystemet.
          </note>
          <note>
            Den svenska modellen syftar också till att ge alla möjlighet
            att försörja sig. För att det skall vara ett realistiskt alternativ
            för kvinnorna krävs ett omfattande offentligt åtagande när det
            gäller omsorgen om barnen och de gamla.
          </note>
          <note>
            Det finns åtminstone tre fördelar med den här typen av system.
            Två handlar om effektivitet och en om rättvisa. För det första
            ger inkomstrelateringen i sig starka drivkrafter till förvärvsarbete.
            Ju mer man arbetar, desto bättre blir förmånerna. För det andra
            ger de allmänna försäkringarna arbetstagarna en möjlighet att
            röra sig mellan olika företag utan de hinder och gränser som mera
            företagsanknutna trygghetssystem innebär. Rättvisan stärks om
            alla är med i samma obligatoriska försäkring. Då kan man ta ett
            särskilt ansvar för utsatta grupper såsom äldre, handikappade
            och ensamföräldrar.
          </note>
          <note>
            Strategin har varit lyckosam. Fattigdom och ojämlikhet har hos
            oss reducerats kanske mer än i något annat västland. Fler kvinnor
            förvärvsarbetar, men det har också kunnat förenas med ett efter
            västeuropeiska mått högt födelsetal. Sett i ett internationellt
            perspektiv har situationen för utsatta grupper också varit gynnsam.
            Barnen och de gamla har det relativt sett bättre i Sverige än
            i andra länder. En grupp - de svenska ensamföräldrarna - har intressant
            nog, jämfört med andra länder, betydligt högre inkomster av egna
            arbetsinkomster. Deras direkta inkomstberoende av staten är alltså
            mindre, samtidigt som ensamföräldrarna naturligtvis är mera beroende
            än någon annan av tillgång till offentligt subventionerad barnomsorg
            för att kunna arbeta på marknaden. I
          </note>
          <note>
            ett jämförande perspektiv avviker Sverige också därför att kvinnorna
            och barnen inte har ökat sin andel bland de fattiga.
          </note>
          <note>
            Det finns således starka skäl att värna om grunderna för den
            svenska socialpolitiken, även när de stora statsfinansiella problemen
            kräver åtgärder för en sanering av svensk ekonomi. Det är dock
            helt klart att de nedskärningar som görs är av en sådan storlek
            att de märks. Det är därför viktigt att alla får vara med och
            dela på de bördor som en sanering av finanserna kräver.
          </note>
          <note>
            Förändringarna under senare år har gjort framför allt sjukpenningförsäkringen
            komplicerad med olika typer av ersättningsnivåer för olika perioder.
            Detta är bakgrunden till regeringens förslag om en allmän ersättningsnivå
            på 75 % från första dagen till sista.
          </note>
          <note>
            Strävan är att göra socialförsäkringen mera enhetlig och sammanhållen.
            De förslag som läggs fram skall dessutom utgöra grunden för Sjuk-
            och arbetsskadeberedningens fortsatta arbete.
          </note>
          <note>
            Pensionerna påverkas av flera åtgärder i såväl den ekonomisk-politiska
            propositionen som i budgetpropositionen. Den stora besparingen
            består i att basbeloppet inte indexeras fullt ut efter konsumentprisindex.
            Det finns en underliggande tendens till att pensionärskollektivet
            får en förbättrad ekonomisk ställning som har att göra med att
            de som nu pensioneras har allt högre pensionspoäng, särskilt jämfört
            med de äldsta som successivt lämnar systemet.
          </note>
          <note>
            Ovanpå denna underliggande tendens har det tillkommit faktorer
            som har medfört att de äldres ekonomiska situation numera är relativt
            bättre jämfört med dem i förvärvsaktiv ålder. En viktig faktor
            är att inkomsterna för dem i förvärvsaktiv ålder har minskat i
            massarbetslöshetens spår. En annan faktor är att höjningen av
            de kommunala bostadstilläggen tycks ha gynnat de pensionärer som
            har de lägsta inkomsterna.
          </note>
          <note>
            Varje enskild pensionär har inte fått det bättre.
          </note>
          <note>
            Vissa har förlorat en del i standard genom framför allt justeringarna
            av indexuppräkningen. Men sammantaget har ålderspensionärerna
            och pensionärerna i allmänhet sedan slutet av 80-talet fått det
            bättre jämfört med den övriga befolkningen. De pensionärer som
            har de allra lägsta inkomsterna har också undantagits från ytterligare
            besparingar i budgetpropositionen.
          </note>
          <note>
            Även barnfamiljerna har fått delta i besparingarna, framför allt
            genom barnbidraget. Jag beklagar att samtliga borgerliga partier
            har avböjt att vara med i den familjepolitiska beredningen. Jag
            beklagar att ni inte ens är beredda att sätta er ner och diskutera
            olika besparingsalternativ. Jag tror att det skulle ha blivit
            en bra diskussion. Mest beklagar jag att vi i dag har en borgerlig
            opposition som inte förmår fatta svåra besparingsbeslut utan väljer
            att smita undan. Efter att ha läst era motioner förstår jag dock
            att det förmodligen skulle ha blivit svårt för er att sitta i
            samma beredningsgrupp och ha så olika förslag. Det hade blivit
            alltför uppenbart att borgerlig familjepolitik är en enda röra
            och spretar åt alla håll.
          </note>
          <note>
            Det strama budgetarbetet syftar till att skapa utrymme för satsningar
            på sysselsättning och tillväxt.
          </note>
          <note>
            På Socialdepartementets område har regeringen prioriterat de
            delar som har med vård och omsorg att göra och som inte tål flera
            besparingar om alla skall kunna garanteras en god social service.
          </note>
          <note>
            Det finns ett annat viktigt mål med att säkra resurserna till
            vård och omsorg som har med själva grunden för vårt välfärdssystem
            att göra - med själva arbetet. Om vi inte kan garantera en god
            omsorg för barnen kan vi rimligen inte förvänta oss att deras
            föräldrar skall kunna arbeta i den utsträckning som de faktiskt
            gör.
          </note>
          <note>
            Att förbättra drivkrafterna för arbete är viktigt.
          </note>
          <note>
            Det präglar den reformering av pensionssystemet som nu är under
            genomförande. Sedan 1990 är rehabilitering ett centralt mål för
            försäkringskassornas arbete med ohälsoförsäkringarna. Syftet med
            den sjuk- och arbetsskadeberedning som förbereder en reformering
            av försäkringen på detta område är att ytterligare stärka de rehabiliterande
            insatserna. Välfärdsstaten syftar till arbete, och den förutsätter
            arbete för sin finansiering.
          </note>
          <note>
            Regeringen har haft två riktmärken när utgiftsminskningarna har
            föreslagits. För det första har det gällt att skydda verksamheterna,
            och för det andra att behålla socialpolitikens generella prägel.
            Ett av de viktigaste skälen till det är att man genom den generella
            välfärdspolitiken kan undvika fattigdomsfällor och kraftiga marginaleffekter
            som gör att stora grupper låses in i arbetslöshet och bidragsberoende.
          </note>
          <note>
            I många andra länder har stora delar av den vuxna befolkningen
            blivit utestängda från avlönat arbete, som t.ex. de arbetslösa,
            de förtidspensionerade och kvinnor med barn. Vi har haft ett av
            världens högsta arbetskraftsdeltagande. Ett av de absolut viktigaste
            målen är att vi återigen skall erövra denna position.
          </note>
          <note>
            Den svenska lösningen av hur omsorgsarbetet har organiserats
            har inneburit att vi valt att betala för det arbete som tidigare
            har utförts gratis i hemmet. Kvinnors ställning har stärkts, men
            också mäns. När svenska familjer tillfrågas om vad som ses som
            den ideala fördelningen av arbete säger de flesta att både mamma
            och pappa borde kunna arbeta deltid. Så fungerar det i allmänhet
            inte. Det är mamma som gör det. Men det är en stor vinst att värderingarna
            ser ut på det sättet.
          </note>
          <note>
            Då de allra flesta kvinnor säger att de vill arbeta deltid medan
            barnen är små måste vi göra det ekonomiskt möjligt. Det kan vi
            bara göra genom att se till att det finns god barnomsorg till
            rimliga avgifter och att det inte byggs upp bidragssystem som
            skapar kraftiga marginaleffekter när man sedan vill gå upp i arbetstid.
            Olika varianter av vårdnadsbidrag, barnkonton osv. gör just det
            långa deltidsarbetet olönsamt.
          </note>
          <note>
            Inkomstprövade barnbidrag har samma sorgliga effekt.
          </note>
          <note>
            Vi måste se det som något positivt att alla småbarnsföräldrar
            inte är högproduktiva och att deras barnomsorgsplatser inte på
            kort sikt är lönsamma i någon krass kameral bemärkelse. På litet
            längre sikt har det en enorm betydelse både för landet, ekonomin
            och för jämställdheten för kvinnor och män. Genom att föräldrar
            behåller sin anknytning till arbetsmarknaden under åren med små
            barn behåller de sin yrkeskompetens och har mycket bättre möjligheter
            att få bra arbeten senare när de har möjlighet att satsa mera
            tid och kraft på arbetet.
          </note>
          <note>
            Genom att välja att skära ned på transfereringarna i stället
            för på verksamheterna, genom att behålla den generella strukturen
            på bidragssystemen och genom satsningen på sysselsättningspolitiken
            kan vi leva upp till de mål som vi anser vara de verkligt viktiga
            med välfärdsstaten. I stället för att låsa in delar av befolkningen
            i arbetslöshet eller stänga ute folk från arbetsmarknaden och
            in i bidragsberoende skall vi satsa på att ge alla möjligheten
            att få ett jobb och försörja sig själv.
          </note>
          <note>
            Anf. 37 GÖRAN LENNMARKER (m) replik
          </note>
          <note>
            Fru talman! Jag hörde på statsrådet Anna Hedborgs inlägg, och
            jag blev något förbryllad. Det framgick inte riktigt klart vad
            den nuvarande regeringens socialpolitiska strategi egentligen
            är.
          </note>
          <note>
            Hon sade att det nuvarande sociala systemet har vuxit fram under
            lång tid, och det stämmer i betydande del. De sociala systemen
            växte fram redan från
          </note>
          <note>
            1800-talets slut och framåt. Däremot inträffade något av ett
            systemskifte på 60-talets slut när Sverige blev ett högskattesamhälle
            med offentliga monopol. Tidigare hade vi varken det ena eller
            det andra i någon större utsträckning. Vi var definitivt inte
            ett högskattesamhälle.
          </note>
          <note>
            Därför går jag tillbaks till frågan: Är det den tredje vägens
            politik som nu skall restaureras? Skall vi köra om utvecklingen
            från 1982 och framåt - det som slutade i arbetslöshetens stålbad?
            Skall vi repetera den utvecklingen under åren framöver?
          </note>
          <note>
            Vi vet väl vad det har inneburit. Vi har sett dessa tapp, som
            jag framhöll i mitt inledningsanförande, och hur Sverige har halkat
            efter. Vi har fått en stor fattigdom jämfört med andra länder,
            och vi har blivit lågavlönade.
          </note>
          <note>
            Skall vi helt enkelt behålla systemen med ständiga sparpaket?
            Skall vi så att säga ha 50 sparpaket i rad framöver? Vi behåller
            systemen, men vi skär och sparar hela tiden. Jag får intrycket
            att regeringen är inne på den vägen. Man kör om tredje vägen,
            men eftersom det är statsfinansiell kris måste man spara och spara.
          </note>
          <note>
            Det vore intressant att veta detta. Har den socialdemokratiska
            regeringen någon ny modell? Jag föreställer mig att man under
            de gångna tre oppositionsåren noggrant har utformat en socialpolitisk
            strategi, och det har inte avslöjats vari den består.
          </note>
          <note>
            Av delar av inlägget kunde man få intrycket att det finns en
            tendens till omprövning, men någon samlad strategi kunde jag inte
            se.
          </note>
          <note>
            Min huvudfråga är: Är vi tillbaks vid tredje vägens politik?
            Skall vi återupprepa utvecklingen från 1982-
          </note>
          <note>
            1991?
          </note>
          <note>
            Anf. 38 Statsrådet ANNA HEDBORG (s)
          </note>
          <note>
            Fru talman! Göran Lennmarker anser att det på något sätt skulle
            vara bevisat att den svenska traditionen av välfärdspolitik skulle
            ha lett landet till elände, och så är icke fallet. Sverige är
            ett rikt land och har dessutom uppnått någonting som ofta förbises
            i den allmänna debatten, nämligen en väldig ökning av de privata
            jobben i framför allt den privata tjänstesektorn.
          </note>
          <note>
            Det kom häromdagen en intressant rapport från
          </note>
          <note>
            Arbetsmarknadsdepartementet, där man beskriver vad som har hänt
            vad gäller utvecklingen av antalet anställda i privat sektor.
            I den privata tjänstesektorn har det blivit 520 000 nya personer
            från 1963 till 1990.
          </note>
          <note>
            Det riktigt intressanta är att 57 % av befolkningen mellan 16
            och 64 år i Sverige fanns i privat sysselsättning 1990 - efter
            den svenska välfärdspolitikens långa historia. Detta överträffas
            bland EU- och
          </note>
          <note>
            EFTA-länderna enbart av Storbritannien med 58 %.
          </note>
          <note>
            Denna politik, med sina offentliga insatser, höga skatter och
            offentliga arbeten, har alldeles tvärtemot vad Göran Lennmarker
            säger lett till den näst högsta sysselsättningen i privat sektor
            i Europa. Det är inte ineffektivt. Det är en bra politik, och
            vi har samma strategi även när vi måste vara litet snålare på
            transfereringssidan.
          </note>
          <note>
            Anf. 39 GÖRAN LENNMARKER (m) replik
          </note>
          <note>
            Fru talman! Skall jag förstå det så, att den socialdemokratiska
            regeringen är nöjd med utvecklingen fram till 1991, att det tillstånd
            Sverige befann sig i
          </note>
          <note>
            1991 var ett önskvärt tillstånd och att den politik som bedrevs
            mellan 1982 och 1991 därmed var en mycket framgångsrik politik?
            Jag har svårt att tolka statsrådets uttalande på annat sätt.
          </note>
          <note>
            Har jag tolkat henne rätt innebär det naturligtvis att vi har
            att förvänta oss en utveckling som är parallell med den som skedde
            mellan 1982 och 1991.
          </note>
          <note>
            Vi minns - somliga av oss är gamla nog - ganska väl vad som skedde
            efter 1982. Vi känner igen skattechocken. Vi känner igen den kraftiga
            ökningen på den offentliga sidan.
          </note>
          <note>
            Då har vi rimligtvis att se fram emot att resultaten blir desamma.
            Vi ser dem ganska tydligt. Vi kan se hur Sverige halkar efter.
            Vi kommer att bli Västeuropas fattigaste land om den utveckling
            vi har haft sedan
          </note>
          <note>
            1970-talet skulle fortsätta 25 år framåt i tiden.
          </note>
          <note>
            Lindbeckkommissionen sade någonting som jag tror var väldigt
            tänkvärt. Den sade att Sverige har ett bättre välstånd än vad
            våra siffror visar därför att vi har ett långt arv att gå tillbaka
            på. Sverige var under hundra år ett av Västvärldens mest dynamiska
            länder.
          </note>
          <note>
            Vi har en lång bildningstradition från 1840-talet.
          </note>
          <note>
            Vi har en socialförsäkringstradition från början av seklet. Vi
            undgick två världskrig. Vi har ett oerhört gott arv att dra på.
            Men bekymret är att det förskingras.
          </note>
          <note>
            För mig är det något obegripligt att man kan tänka sig att gå
            tillbaks och ta om den politik som ledde till ett rejält fall
            i svensk ekonomi och ett rejält fall i välfärd och i sysselsättningen.
            Det slutar kort sagt i arbetslöshetens stålbad, som dess arkitekt
            också förutsåg.
          </note>
          <note>
            Anf. 40 Statsrådet ANNA HEDBORG (s)
          </note>
          <note>
            Fru talman! Göran Lennmarker tror inte riktigt på att mina beskrivningar
            stämmer så förskräckligt väl, dvs. att det faktiskt var rätt så
            bra 1990 och 1991. Då kan man gå till Göran Lennmarker kanske
            litet mer närstående kretsar, nämligen till SNS-rapporten som
            diskuterats under senare tid.
          </note>
          <note>
            I den sägs att man i och för sig till sin förvåning, men dock,
            ser att Sverige fram till år 1990 lyckades att på ett märkligt
            sätt förena rättvisa och effektivitet, som man uttrycker saken.
            Det var därefter som det hände någonting.
          </note>
          <note>
            Vad var det som hände? Vi fick en borgerlig regering. Det var
            då som vi fick budgetunderskott, ekonomiska problem och massarbetslöshet
            som gör att vi nu måste vara betydligt stramare när vi ger oss
            i kast med våra trygghetssystem än vad vi kanske rent av skulle
            vilja.
          </note>
          <note>
            Principerna överger vi inte. De har varit synnerligen framgångsrika
            i historien. De kommer att kunna vara det igen, även om vi nu
            är en aning snåla till följd av den borgerliga regeringens politik
            som så kraftfullt har förvärrat den ekonomiska situationen.
          </note>
          <note>
            Anf. 41 KERSTIN HEINEMANN (fp) replik
          </note>
          <note>
            Fru talman! Statsrådet Anna Hedborg sade att de borgerliga partierna
            inte var beredda att spara. Barbro
          </note>
          <note>
            Westerholm redogjorde i sitt inledningsanförande här i dag mycket
            klart för var Folkpartiet vill spara någonstans. Det framgår naturligtvis
            också av vår motion om den ekonomiska politiken.
          </note>
          <note>
            Att vi inte vill spara på samma vis som Socialdemokraterna beror
            på att vi är bekymrade över de ingrepp som Socialdemokraterna
            gör i den generella välfärdspolitiken. Det är inte alls så att
            vi inte tycker att det skall ske ingrepp. Vi vet att vi måste
            spara, och vi har också lagt fram fler besparingsförslag än vad
            regeringen har gjort.
          </note>
          <note>
            Vi är bekymrade över de principer utifrån vilka regeringen sparar,
            eller rättare sagt: besparingarna görs utan principer. Ni socialdemokrater
            har tidigare kritiserat oss för dålig fördelningspolitik. Men
            det som nu sker är usel fördelningspolitik.
          </note>
          <note>
            Anf. 42 Statsrådet ANNA HEDBORG (s)
          </note>
          <note>
            Fru talman! Jag är överraskad över att Folkpartiet inte vill
            ta en diskussion med regeringen om familjepolitiken. Familjepolitiken
            har alltid varit viktig för
          </note>
          <note>
            Folkpartiet liksom för oss socialdemokrater.
          </note>
          <note>
            Folkpartiet har spelat en viktig roll i debatten för barns rätt
            till bra uppväxtvillkor, för kvinnors rätt till förvärvsarbete
            och egen försörjning och för bra barnomsorg. Jag tycker att det
            är beklagligt att vi inte tillsammans kan fortsätta den diskussionen
            i den beredningsgrupp som ni nu inte vill vara med i.
          </note>
          <note>
            Det är allvar när det gäller besparingarna. Vi kan inte i längden
            behålla en välfärd som är värd namnet om vi inte får ner våra
            stora underskott och skulder.
          </note>
          <note>
            Fortsätter vi att låna i samma takt som nu kommer det så småningom
            inte att finnas något barnbidrag att diskutera. Det kan gå fortare
            än vi kanske riktigt förmår begripa. Vi måste därför spara nu.
          </note>
          <note>
            Det är därför beklagligt att Folkpartiet tycks vara så snabbt
            att hoppa av ett ansvarstagande för en familjepolitik av det slag
            som vi brukat vara ense om och nu när det är kärvt sitter på en
            annan sorts vagn.
          </note>
          <note>
            Anf. 43 KERSTIN HEINEMANN (fp) replik
          </note>
          <note>
            Fru talman! Statsrådet Hedborg återkommer till att
          </note>
          <note>
            Folkpartiet inte vill vara med och göra besparingar.
          </note>
          <note>
            Jag sade i mitt förra inlägg att vi visst är beredda till det.
            Vi har t.o.m. föreslagit mer besparingar i vår ekonomiska motion
            än vad regeringen har föreslagit.
          </note>
          <note>
            Men vi vill spara på annat än barnfamiljerna. Vi tycker att de
            har utsatts för så pass mycket att vi måste undanta dem. Vi måste
            ge dem rimliga villkor.
          </note>
          <note>
            Därför spar vi på andra saker. Det kanske vore bra om även Socialdemokraterna
            tog sig ytterligare en fundering på den fördelningspolitiska delen
            i deras proposition om den ekonomiska politiken.
          </note>
          <note>
            Anf. 44 Statsrådet ANNA HEDBORG (s)
          </note>
          <note>
            Fru talman! Vi har funderat mycket på fördelningspolitiska effekter
            inför de besparingar som vi har tvingats göra. Principen har varit
            klar. Vi tvingas att spara, och då måste alla vara med.
          </note>
          <note>
            Skall alla vara med kan man inte bara skära i utgifterna. De
            går till gamla, barnfamiljer och sjuka.
          </note>
          <note>
            Om man spar på utgifter kommer det på något sätt att drabba gamla,
            barnfamiljer och sjuka. Desto viktigare är det då att vi som är
            friska, har arbete och inte är barnfamiljer är med. Alltså måste
            man höja skatter och avgifter samtidigt.
          </note>
          <note>
            Det gör vi. Resultatet är att fördelningen är relativt lika mellan
            olika grupper i samhället med en något större belastning på dem
            med de allra största inkomsterna i landet.
          </note>
          <note>
            Anf. 45 STIG SANDSTRÖM (v) replik
          </note>
          <note>
            Fru talman! Jag vill haka på dialogen mellan Göran Lennmarker
            och Anna Hedborg om systemen. Jag undrar var systemfelen egentligen
            finns. Är det i de ekonomiska systemet, eller är det i välfärdssystemet?
          </note>
          <note>
            Det är inte fel på välfärdssystemet som sådant.
          </note>
          <note>
            Därmot är det fel på det ekonomiska systemet, vilket bl.a. yttrar
            sig i att arbetslösheten ökar och påfrestningarna ökar. Jag tror
            inte vi kan rädda kapitalismen på det sätt som Göran Lennmarker
            vill genom att slå sönder välfärdssystemet.
          </note>
          <note>
            Anf. 46 ANDRE VICE TALMANNEN
          </note>
          <note>
            Repliken gäller statsrådet Anna Hedborg.
          </note>
          <note>
            Anf. 47 STIG SANDSTRÖM (v) replik
          </note>
          <note>
            Fru talman! Vi slår vakt om välfärdssystemet. Det är väldigt
            viktigt. Men det förutsätter också som statsrådet sade att vi
            har jobb till alla och att alla har försörjning. Hela systemet
            bygger på det.
          </note>
          <note>
            Vår viktigaste politiska och sociala uppgift är att garantera
            allas rätt till arbete och försörjning. Hur kommer man då dit?
            Det fick vi inget svar på. Det är därför som Vänsterpartiet vill
            lyfta fram frågan om kortare arbetsdag.
          </note>
          <note>
            Vi måste börja ställa krav också på det ekonomiska systemet och
            kapitalets män att de fixar fram arbetstillfällen. Det måste vi
            lyfta fram på ett helt annat sätt i debatten. På så vis kan vi
            också rädda välfärden.
          </note>
          <note>
            Det är vår åsikt.
          </note>
          <note>
            Anf. 48 Statsrådet ANNA HEDBORG (s)
          </note>
          <note>
            Fru talman! Stig Sandström och jag är överens om att arbete och
            sysselsättning är välfärdspolitikens grundbult. Sedan är vi inte
            överens om det främjar arbete och sysselsättning att sänka arbetstiden
            och att man därmed skulle lösa dessa problem. Det är nog tyvärr
            inte så enkelt.
          </note>
          <note>
            Allt det vi gör tvingas vi göra för att vi är överens om att
            arbete och sysselsättning är den absolut viktigaste frågan. Detta
            kräver en sanering av statsfinanserna, och det kräver pengar till
            sysselsättningspolitik.
          </note>
          <note>
            Anf. 49 ROSE-MARIE FREBRAN (kds) replik
          </note>
          <note>
            Fru talman! All kritik av sättet att skära i ersättningsnivåerna
            som riktas från oss i oppositionen till socialdemokraterna bemöts
            - och så även av Anna
          </note>
          <note>
            Hedborg här i dag - med att man väljer att skära i transfereringarna
            i stället för i verksamheterna. Men det är väl inte den prioriteringen
            som vi ifrågasätter?
          </note>
          <note>
            Det är knappast någon som gör det, vad jag vet. Men man kan ju
            skära på olika sätt. Det är där fördelningspolitiken kommer in.
          </note>
          <note>
            I mitt anförande uttryckte jag förvåning över att en socialdemokratisk
            regering väljer en så enkel väg när man skall skära. Man tar fram
            rödpennan, stryker streck över några siffror och ersätter dem
            med en annan siffra. Detta är inte fördelningspolitiskt riktigt.
          </note>
          <note>
            Varför är ni så obenägna att sänka taket? Varför är ni så obenägna
            att ta i toppen och bevara tryggheten för dem som redan nu lever
            på marginalen?
          </note>
          <note>
            Anf. 50 Statsrådet ANNA HEDBORG (s)
          </note>
          <note>
            Fru talman! Vi har den inställningen att taken inte skall vara
            för låga. Vi vill också se till att vi tar ut skatt av alla människor,
            men alla människor skall också ha rätt att finnas med i systemen.
            På så vis skapar man legitimitet, uppställning och ett starkt
            och stabilt system.
          </note>
          <note>
            Ni i kds kritiserar regeringen för en orättvis fördelningspolitik.
            Men ni satt ju med en moderatledd regering som skänkte bort 40
            miljarder kronor i skattelättnader till dem som har kapital och
            aktier, till dem som har det allra bäst ekonomiskt ställt.
          </note>
          <note>
            Nu när vi har en socialdemokratisk regering får de som har kapital
            och höga inkomster också vara med och spara. Den som har riktigt
            hög lön och som t.ex.
          </note>
          <note>
            tjänar 2,5 miljoner kronor om året får genom värnskatten bidra
            med 100 000 kronor. Jag tycker att det är en riktig fördelningspolitik.
          </note>
          <note>
            Anf. 51 ROSE-MARIE FREBRAN (kds) replik
          </note>
          <note>
            Fru talman! Anna Hedborg och jag är fortfarande inte överens
            - långt därifrån. Anna Hedborg säger att vi skänkte bort 40 miljarder.
            En stor del av dem var sänkta arbetsgivaravgifter. Det var ni
            med på genom krisuppgörelsen.
          </note>
          <note>
            Jag tycker inte heller att taken skall vara för låga.
          </note>
          <note>
            Men varför kan ni inte överge det här sättet att välja en så
            enkel väg som möjligt och våga ta ett litet större grepp på de
            här frågorna? Varför inte våga gå in på de tankar som vi och Miljöpartiet
            har framfört och som även kommer från andra håll? Man skulle kanske
            kunna ha något som vi kan kalla ett brutet tak. Men man måste
            våga göra något här.
          </note>
          <note>
            Hur långt i procentsatser kan man gå ner för dem som har de lägsta
            inkomsterna och ändå vara sådana, i ord, stora förespråkare för
            generella välfärdssystem?
          </note>
          <note>
            Detta har också påpekats tidigare i debatten i dag. Det finns
            ett glapp mellan ord och handling - mellan ord och verklighet.
          </note>
          <note>
            Anf. 52 Statsrådet ANNA HEDBORG (s)
          </note>
          <note>
            Fru talman! Våga, säger Rose-Marie Frebran. Kds vågade en hel
            del tillsammans med de övriga borgerliga partierna. De vågade
            sådant som vi inte vågar och vill.
          </note>
          <note>
            Rose-Marie Frebran frågar hur lågt man kan gå.
          </note>
          <note>
            Till 75 %. Det är vad vi föreslår. Det är en inkomsttrygghet
            som är litet lägre än vad vi kanske skulle önska, men det är fortfarande
            en inkomsttrygghet. Det är ett system byggt på inkomstbortfallsprincipen.
            Jag beskrev varför det är så viktigt att man håller på den typen
            av system.
          </note>
          <note>
            Vi har föreslagit att man kan gå ner till 75 %, men då skall
            karensdagen återställas. Det innebär ett bidrag för de grupper
            som lever på marginalen och som har särskilt svårt att klara den
            typ av plötsliga inkomstbortfall som karensdagen innebär i deras
            ekonomi.
          </note>
          <note type="speaker">
            Anf. 53 GUN HELLSVIK (m)
          </note>
          <note>
            Fru talman! Det är glädjande att den kriminalpolitiska debatten
            förs under rubriken Välfärdspolitik eftersom en förutsättning
            för att kunna färdas väl genom livet är att slippa bli utsatt
            för brott.
          </note>
          <note>
            Vi moderater har lagt fram förslag till åtgärder mot ungdomskriminalitet.
            Få saker är så viktiga inom kriminalpolitiken som att engagera
            sig för att bryta den utveckling som vi haft under lång tid. Tyvärr
            är åtskilliga av de auktoriteter som hörs kvar i ett tänkande
            som härrör ur 68-mentaliteten. Vi borde i stället ta till oss
            det sunda förnuft som finns hos de flesta människor och som resulterar
            i att de flesta barn genom sin uppfostran lär sig respektera sina
            medmänniskor.
          </note>
          <note>
            Många unga människor som fastnar i missbruk och kriminalitet
            har vuxit upp i familjer där viktiga fostrande inslag saknats.
            Familjen har avgörande betydelse då det gäller att förhindra unga
            människor från att begå brott. Därför är det viktigt att på olika
            sätt markera föräldrarnas huvudansvar för att deras barn lär sig
            respektera andra människor.
          </note>
          <note>
            När jag pekar på föräldrarnas betydelse får jag ofta höra invändningen
            att de barn som hamnat i kriminalitet ofta kommer från familjer
            med s.k. frånvarande föräldrar. Dessa kritiker, som gärna i andra
            sammanhang talar om att plocka fram det positiva hos människor,
            glömmer att föräldrar nästan undantagslöst vill sina barns bästa.
            Det är just detta som är viktigt, och det är just detta som skall
            utnyttjas för barnens skull.
          </note>
          <note>
            Debatten om medievåldets betydelse för utvecklingen av våldstendenser
            bland våra unga har väckts till nytt liv till följd av den senaste
            tidens brutala våldshändelser. Alla normalt funtade människor
            tar rimligen avstånd från yttringar som uppmuntrar till människoförakt
            och våld. Det ligger nära till hands att ropa på fler förbud och
            mer censur. Men det grundläggande är att föräldrar och andra vuxna
            försöker förstärka barns naturliga avståndstagande till våld.
            Vi har alla ett ansvar.
          </note>
          <note>
            Jag vill lyfta fram ett initiativ som tagits av varuhuskedjan
            Åhléns. Företaget har fastställt en ickevålds-policy som klargör
            hur Åhléns skall bidra till att samhället totalt tar avstånd från
            människoförakt, förnedrande företeelser och våld. I dagarna har
            vi kunnat läsa om en effekt av denna policy. Åhléns tänker sluta
            sända reklam i en TV-kanal som inte lever upp till det ansvar
            som icke-vålds-policyn kräver.
          </note>
          <note>
            I brottsbalken finns också i dag regler som gör det möjligt att
            ingripa mot t.ex. videohandlare som lämnar ut barnförbjudna filmer
            till unga, men dessa regler tillämpas inte i praktiken. Vi moderater
            föreslår därför att reglerna effektiviseras. Är justitieministern
            beredd att ställa sig bakom en straffskärpning som ger ingripanden
            högre prioritet?
          </note>
          <note>
            Utvecklingen av närpolisverksamheten är av stor vikt. Ett mål
            är att få ett samhälle där det känns naturligt för människor att
            se och tala med sin närpolis.
          </note>
          <note>
            Genom samarbete mellan de boende och närpolisen kan inte bara
            en stor del av vardagsbrottsligheten, som ofta begås av unga,
            upptäckas och beivras. Verksamheten innebär också större möjligheter
            att i tid kunna ingripa mot dem som är på väg att spåra ur.
          </note>
          <note>
            De stora besparingar som föreslås i regeringens budgetproposition
            skapar stor oro. I och för sig markeras att närpolisverksamheten
            skall utvecklas, men när jag samtidigt får höra från socialdemokratiskt
            håll att vissa andra områden, t.ex. ekobrottsbekämpningen, också
            med all rätt skall beivras med hög prioritet kommer inte min oro
            att stillas förrän jag får veta vilka områden som skall nedprioriteras.
          </note>
          <note>
            När våra barn gör sig skyldiga till brott är det viktigt att
            de får klart för sig att vi vuxna inte accepterar det. Vi måste
            vara tydliga. En åtgärd som vi moderater föreslår i vår motion
            är att även barn under femton år skall registreras när de begår
            brott. Våra barn är kloka nog att förstå att detta kan ligga dem
            i fatet om de efter uppnådda femton år begår nya brott.
          </note>
          <note>
            Ett annat sätt att vara tydlig är att låta unga konfronteras
            med följderna av vad de gjort. Att få träffa den som drabbats
            och att få gottgöra skador ingår i det vi kallar medling. En vidareutvecklad
            form av medling finns på Nya Zeeland i de s.k. familjegruppskonferenserna.
            Här involveras föräldrar och andra vuxna som står den unge nära
            samt brottsoffret. Den unge skall be om ursäkt, och man skall
            gemensamt komma överens om hur skadan skall gottgöras. Blir alla
            överens blir det inte någon rättegång. Den modellen vill vi moderater
            pröva i Sverige. Jag undrar om justitieministern är beredd att
            stödja vårt förslag.
          </note>
          <note>
            Det jag hittills beskrivit syftar till att hålla de unga borta
            från kriminalitet, men vi måste våga inse att vi även i framtiden
            kommer att vara tvungna att beröva unga människor friheten på
            grund av brott. I den lagrådsremiss som behandlades under den
            borgerliga regeringens tid fanns det förslag som nu återfinns
            i den moderata motionen. Förslaget går ut på att särskilda kriminalvårdshem
            skall inrättas för dem som är under arton år. Senare tids händelser
            i bl. a. Bjuv har resulterat i att just det vi moderater föreslår
            är vad rättspsykiatriker efterlyser. I höstas sade justitieministern
            nej till det moderata förslaget. Efter den debatt som har varit
            i samband med rättegången mot Bjuvbröderna hoppas jag att justitieministern
            har ändrat uppfattning och frågar därför om vi nu får stöd för
            förslaget i den moderata motionen.
          </note>
          <note type="speaker">
            Anf. 54 INGBRITT IRHAMMAR (c)
          </note>
          <note>
            Fru talman! Vad gör ni politiker för att stoppa våldet? Sådana
            frågor får jag ofta. Man säger också:
          </note>
          <note>
            Sluta sammanträda och prata. Det behövs inte mer forskning. Vi
            vet att det är videovåldets fel, så ni kan förbjuda allt underhållningsvåld.
            Sådana uttalanden känner nog många igen. De är närmast ett uttryck
            för förtvivlan och känsla av vanmakt över att våldet i samhället
            breder ut sig och blir grövre. Man vill vara med och göra något,
            men vet inte hur och vad. Man vill ha ett tryggare samhälle, och
            man vill ha det snabbt. Om vi då börja förklara att detta är komplext
            och svårt och att det mesta bör ske på lång sikt orkar man inte
            lyssna på oss.
          </note>
          <note>
            Det fordras stor pedagogisk förmåga för att hålla debatten igång
            och förklara att det är mycket vi inte känner till när det gäller
            effekten av åtgärder, att det fordras fortsatt forskning och att
            vi politiker, liksom alla andra i samhället, vill ha minskad brottslighet.
          </note>
          <note>
            Vi vet att brottsutvecklingen inte enbart beror på utformningen
            av de traditionella kriminalpolitiska åtgärderna som t. ex ingripanden
            och reaktioner mot redan begångna brott. Det är faktiskt främst
            genom brottsförebyggande insatser som vi kan få ett tryggare samhälle.
            Det finns ett folkligt engagemang att ta till vara. Det måste
            vi göra på ett bättre sätt, särskilt när det gäller det lokala
            brottsförebyggande arbetet.
          </note>
          <note>
            För att lyckas i det lokala brottsförebyggandet är det nödvändigt
            med ett enskilt engagemang. Det behöver finnas och tillskapas.
            Vi behöver samordna bättre, både mellan enskilda och mellan myndigheter
            och organisationer.
          </note>
          <note>
            Det finns mycket som var och en kan göra. Att t.ex. föra vidare
            grundvärderingar om humanitet och människorvärde, hänsyn och tolerans
            har vi alla ansvar för. Fasta normer och etisk fostran främst
            inom familjen, men självklart också i skolan, är mycket viktigt.
            Det är viktigt att vi alla bryr oss, att vi bryr oss om varandra
            och varandras barn.
          </note>
          <note>
            Vi behöver naturligtvis också en effektiv polis, ett väl utbyggt
            åklagar- och domstolsväsende och en fungerande kriminalvård. Under
            vår regering skedde också satsningar på dessa områden. Jag delar
            Gun
          </note>
          <note>
            Hellsviks oro för de nedskärningar som nu sker när det gäller
            polisen. Senast i går sade man i nyhetsförmedlingen att närpolisverksamheten
            i Stockholmsdistriktet är i fara. Jag känner stor oro och ställer
            mig också bakom frågan om vi verkligen kan lyckas på detta område.
          </note>
          <note>
            Jag kan ställa mig bakom det mesta som Gun
          </note>
          <note>
            Hellsvik sade; vi har diskuterat detta mycket.
          </note>
          <note>
            Jag övergår nu till att säga några ord om segregeringen i samhället.
            Jag tror att segregeringen är en väsentlig anledning till att
            många känner sig utanför och skapar egna värderingar och egna
            normer och regler som kan vara till skada för oss alla. Stora
            grupper lever i ett utanförskap med hög arbetslöshet, stor social
            utslagning och drogproblem. I de grupperna är riskerna för kriminalitet
            särskilt stora. Det är lätt att människor i sådana områden tappar
            framtidstron. Det är främst i sådana områden som gängbildning,
            gänguppgörelser och kriminalitet får fäste bland ungdomar. Eftersom
            ett brottsligt beteende grundläggs tidigt är det avgörande att
            barn och ungdomar ges förutsättningar att växa upp till ansvarskännande
            individer så att utslagningen förhindras.
          </note>
          <note>
            Hur skapar vi då bättre förutsättningar och bättre levnadsvillkor
            för alla? Hur undviker vi marginalisering av dessa grupper? Inom
            centerpartiet har vi studerat bostadsområden. Vi ser en snabb
            negativ utveckling i vissa bostadsområden, särskilt i tätorterna.
          </note>
          <note>
            Serviceutbudet minskar, både kommersiell service och samhällsservice.
            Det medför att många flyttar och söker sig till områden med bättre
            service. De som stannar kvar är ofta människor med problem, vilket
            gör att missbruk och kriminalitet ökar.
          </note>
          <note>
            Centern har motionerat om ett tioårigt nationellt program för
            en nationellt finaniserad upprustning av dessa bostadsområden.
            Jag undrar hur regeringen ställer sig till det. Vi har också föreslagit
            att man bör prova lokalt självstyre som experiment i sådana här,
            ofta invandrartäta, områden. Genom att man decentraliserar makt
            och inflytande får invandrarna och övriga invånare vara med och
            ta del i samhällsengagemanget. Hur ställer sig regeringen till
            en försöksverksamhet med självstyre i sådana bostadsområden?
          </note>
          <note type="speaker">
            Anf. 55 ALICE ÅSTRÖM (v)
          </note>
          <note>
            Fru talman! Att just kriminalpolitiken skulle ligga under välfärdspolitiken,
            anser vi är en självklarhet.
          </note>
          <note>
            Kriminaliteten påverkas långsiktigt mindre av vad vi gör med
            lagbrytare än av hur det övriga välfärdssystemet är utformat och
            hur det fungerar.
          </note>
          <note>
            Det är väsentligt att man sätter in både kriminalpolitiken och
            det brottsförebyggande arbetet i ett helhetsperspektiv. Det är
            viktigt att det brottsförebyggande arbetet har en utgångspunkt
            i en noggrann analys av de sociala villkor som människor lever
            i.
          </note>
          <note>
            Den är då kopplad till den rådande socialpolitiken och den effekt
            den har för olika grupper i samhället.
          </note>
          <note>
            Vi talar i dag om grupper av ungdomar och vi talar om ungdomar
            som en hel grupp. Vi talar om att en ökad kriminalitet, ökade
            våldshandlingar, är ett fenomen som gäller en hel grupp.
          </note>
          <note>
            Det här har faktiskt att göra med de sociala klyftorna. Det är
            en klassmässig fråga. Det är framför allt barn från arbetarklassen
            som har hamnat utanför samhället. De senaste årens ökade segregation
            i samhället
          </note>
          <note>
            - i skolan, på bostadsmarknaden och på arbetsmarknaden - har
            skapat en grogrund för både ökat missbruk och kriminalitet.
          </note>
          <note>
            Det här gäller i hög grad unga människor. Arbetslösheten bland
            dem är stor. De blir lättare utestängda och isolerade, och de
            faller utanför våra sociala skyddsnät. När man inte låter dessa
            grupper delta i uppbyggnaden av samhället, kommer inte samhällets
            normer och regler att vara giltiga för dem. Får man inte ta del
            av det goda i samhället, kan man inte känna och ta ansvar för
            att samhället består och hur det utvecklas.
          </note>
          <note>
            Vänsterpartiet har år efter år både på det kommunala planet och
            på riksplanet framfört farhågor - när vi har sett nedskärningarna
            inom skolan och inom barnomsorgen, där man har minskat resurserna
            till just de utsatta barnen - för att det här kommer att leda
            till ökad utslagning och förvärrad kriminalitet.
          </note>
          <note>
            Utvecklingen har gått dithän. I dag pratar vi om
          </note>
          <note>
            Stureplansmorden, vi pratar om mordet i Bjuv och att vi skall
            göra insatser för att hejda den här utvecklingen. Samtidigt kommer
            det mängder med larmrapporter om att antalet barn som blir misshandlade
            ökar, att antalet barn som far illa och kontaktar BRIS ökar, att
            barn inte får det stöd och den hjälp de behöver i skolan och inom
            barnomsorgen, stöd och hjälp utanför det familjen kan ge.
          </note>
          <note>
            Konsekvensen av detta kommer vi att se om ett par år. Då kommer
            utvecklingen att ha blivit ännu värre.
          </note>
          <note>
            I det brottsförbyggande arbetet är det viktigt att motverka de
            ökade klassklyftorna, att se till att man har ett välfärdssystem,
            en välfärdspolitik, som ger alla människor rätt till en trygghet.
            Vad som behövs är inte hårdare straff och tydligare regler. De
            här barnen och ungdomarna är väldigt medvetna om att de ligger
            utanför de regler och normer som samhället har satt upp. Samhällets
            normer är inte relevanta i deras värld, för de får inte ta del
            av det samhället har att erbjuda.
          </note>
          <note>
            I det brottsförebyggande arbetet måste det framför allt satsas
            på att se till att man har ett system som ger människor trygghet,
            som ger människor möjlighet att utvecklas. Att de här ungdomarna
            skall kunna visa respekt för andra människor och för andra människors
            egendom, för andra människors rätt till ett skydd mot våld, det
            kommer vi aldrig att uppnå, ifall vi inte kan visa dessa ungdomar
            och dessa barn respekt för de behov som de tydligt signalerar
            att de måste få tillgodosedda. När vi blundar för dessa signaler,
            kan vi inte vänta att de skall respektera vårt samhälle.
          </note>
          <note>
            Anf. 56 GUN HELLSVIK (m) replik
          </note>
          <note>
            Fru talman! Jag tror inte att det finns, i vart fall ytligt sett,
            någon större skillnad mellan den syn Alice
          </note>
          <note>
            Åström har och den jag har på behovet av skyddsnät.
          </note>
          <note>
            Självklart måste det finnas ett yttre skyddsnät, utformat för
            att ge stöd direkt till barn och för att ge stöd till familjer
            som inte kan klara av att ha kraft nog för att fylla sin roll.
            Men jag - och även andra, är jag övertygad om - ser ändå en grundläggande
            skillnad mellan Alice Åströms resonemang och mitt resonemang.
          </note>
          <note>
            För mig är det en självklarhet att föräldrarna, familjen, är
            det centrala. De flesta föräldrar, som jag sade i mitt tidigare
            anförande, vill sina barns bästa och kan också ge sina barn det
            som är bäst för barnen, om vi bara visar att vi litar på föräldrarna.
          </note>
          <note>
            Vi har i Sverige under årtionden byggt upp ett system med skyddsnät,
            stöd för barnen och stöd för hela familjerna. Om vi tittar bakåt,
            ser vi att det inte räckte. Det var parallellt med denna utveckling
            som vi också kunde se en negativ utveckling i fråga om ungdomarnas
            kriminalitet.
          </note>
          <note>
            Då måste vi ju lära oss att det är något annat grundläggande
            som saknas. Vi måste ge stöd till de unga och till deras familjer,
            när det behövs, men det centrala, som vi måste väcka, är familjens
            uppgift och ansvar.
          </note>
          <note>
            Anf. 57 ALICE ÅSTRÖM (v) replik
          </note>
          <note>
            Fru talman! Jag delar Gun Hellsviks mening att föräldrarna har
            en viktig uppgift att fylla, att de kan tillföra väldigt mycket.
            Men den politik som Gun
          </note>
          <note>
            Hellsvik har företrätt har inneburit att man skurit ner på resurserna
            till skyddsnätet, det stöd och den hjälp som behövs.
          </note>
          <note>
            Gun Hellsvik anlägger perspektivet bakåt och säger att skyddsnätet
            som hade byggts upp inte räckte.
          </note>
          <note>
            Det är en sanning med modifikation, för tittar vi på brottsutvecklingen
            i andra länder finner vi att vi i
          </note>
          <note>
            Sverige hade en mycket mindre ökning än vad man hade i många
            andra länder. Jag tycker att det snarare visar på att vi inte
            riktigt lyckades åstadkomma det skyddsnät som skulle behövas.
          </note>
          <note>
            Om vi skall få ner brottsstatistiken, måste det till en fortsatt
            utveckling för att täcka behoven, inte en avveckling av det sociala
            skyddsnätet.
          </note>
          <note>
            Anf. 58 GUN HELLSVIK (m) replik
          </note>
          <note>
            Fru talman! Nu vill jag bara säga att jag tycker att det finns
            annat som är viktigare i denna diskussion än kunskap om statistik.
            Men det är helt rätt att vi inte har en så hög nivå på kriminaliteten
            som man har på många andra håll i världen.
          </note>
          <note>
            En orsak kan säkerligen vara, om vi exempelvis jämför med USA,
            att vi har haft en mycket stabilare familjesituation i Sverige
            och en annan syn på familjen och dess betydelse. Tack och lov
            levde den synen kvar länge - tyvärr har mycket av den raserats
            i dag.
          </note>
          <note>
            Det finns självklart fler, men här har vi en av orsakerna till
            att det hos oss inte har blivit lika illa som på andra håll.
          </note>
          <note>
            Dessutom vill jag framhålla att då den enligt Alice
          </note>
          <note>
            Åströms uppfattning förskräckliga borgerliga politiken fördes,
            som bl.a. innebar förändringar i form av besparingar på offentlig
            verksamhet, kunde vi under samliga år i ökad utsträckning notera
            en nedgång i kriminaliteten.
          </note>
          <note>
            Anf. 59 ALICE ÅSTRÖM (v) replik
          </note>
          <note>
            Fru talman! Att Gun Hellsvik och jag har olika synpunkter på
            hur man skall läsa statistik och på de bakomliggande orsakerna
            till brottsutvecklingen i
          </note>
          <note>
            Sverige är visserligen klart, men det viktiga är att våldsbrottsligheten
            har ökat under senare år. Antalet unga människor i fängelse har
            ökat, och vi ser att denna tendens är stigande. Detta är konsekvensen
            av att man inte tillgodosett de behov som finns av skyddsnät i
            vårt samhälle. Det går i dag mot skarpare regler och hårdare straff.
            Det är en utveckling som kommer att leda till förhållanden liknande
            dem i
          </note>
          <note>
            USA, till ungdomar i fängelse. Unga människor kommer att få bära
            ansvaret för något som vi gemensamt borde ta ett ansvar för i
            ett civiliserat samhälle.
          </note>
          <note type="speaker">
            Anf. 60 KIA ANDREASSON (mp)
          </note>
          <note>
            Fru talman! Brottsstatistiken visar, som vi hört här av tidigare
            talare, att våldet har blivit grövre och att våldsbrotten har
            krupit ned i åldrarna. Detta har kulminerat i mord som har uppmärksammats
            i massmedia och som har väckt debatt hos allmänheten. Det har
            bl.a. resulterat i insändare och i debattartiklar i tidningar.
          </note>
          <note>
            Man har här i kammaren också debatterat vilka motåtgärder som
            vi nu skall sätta in, och det har gjorts vissa analyser. I dessa
            analyser tas dock det kommersiella våldet upp mycket litet. Det
            avfärdas med ett konstaterande av att det är fråga om våldsvideor,
            och sedan får saken bero. Vi har hört den diskussionen förut.
          </note>
          <note>
            Det finns här något som jag inte kan förstå. Vi hade för tio
            år sedan en diskussion om videovåld. Hem och Skola anordnade möten
            och det hölls föräldramöten i skolan mot videovåldet. Många lade
            ned sin själ i detta arbete, men ändå kom frågan bort. Det har
            inte hänt någonting under den gångna perioden. Tvärtom är det
            nu ett ännu större utbud. Jag ser att vanliga affärer i min omgivning
            lägger ned sin verksamhet, och i deras ställe kommer det videoaffärer
            med uthyrning dygnet runt.
          </note>
          <note>
            I TV-kanalerna, som har blivit fler, är det ett ännu större våldsutbud.
            Det är klart att våldsfilmerna inte styr hela samhället, men att
            de påverkar är jag helt övertygad om. Jag tycker att vi kan lämna
            diskussionen om påverkan eller inte. Gjorda undersökningar visar
            att även stabila människor påverkas av reklam i de val som vi
            gör. De bilder som visas i våldsfilmerna lagras i hjärnan och
            finns kvar där, särskilt hos barn och ungdomar, som är i en känslig
            period. När de sedan hamnar i pressade situationer kommer dessa
            bilder fram. När de dessutom är påverkade av alkohol har de inte
            de spärrar som normalt finns, och då kan de handlingar som de
            har sett komma till utförande.
          </note>
          <note>
            Visst är också de andra faktorer som har nämnts här viktiga,
            men de är komplicerade och inte lätta att genast ta itu med på
            ett sätt som ger resultat. Vi som är vuxna borde kunna enas över
            partigränserna om att få ett slut på den våldsinformation som
            sköljer över oss alla i stor mängd. Visst är den en viktig faktor.
          </note>
          <note>
            Det har utgivits många skrifter om detta, men det når inte ut
            tillräckligt till allmänheten att detta är en viktig fråga.
          </note>
          <note>
            Vi har också en annan kommersiell aspekt på detta. Man försöker
            prångla ut våldsdataspel och anordnar krigslekar i hallar där
            man skjuter på varandra med färg eller med laserstrålar. Jag tycker
            att vi skulle ingripa mycket mer kraftfullt och förbjuda att barn
            under 18 år vistas i sådana här verksamheter.
          </note>
          <note>
            Våldet finns inom människorna, och de behöver inte påminnas om
            det och uppmuntras till det, och det borde inte visas som underhållning.
            Det räcker med det våld som försiggår i svenska hem med barn som
            offer och vittnen. Vi vet också att dagens offer blir morgondagens
            rovdjur. Det är de barn som redan är utsatta och känsliga som
            mår dåligt av allt det våld som sköljer över dem. De utsätts kanske
            också för det i större utsträckning än de andra barnen. Det finns
            i deras hem, och de attraheras av det och påverkas av det.
          </note>
          <note>
            Det verkar som om vi människor är våldsamma och har ett behov
            av våld. Det har ju förekommit underhållningsvåld i alla tider.
            Vi kan tänka på det som skedde på Colosseum och vid offentliga
            avrättningar. Men det har tidigare inte förekommit ett så stort
            utbud som i dag.
          </note>
          <note>
            Våldet behöver pressas ned och inte uppmuntras.
          </note>
          <note>
            Framför allt skall inte några tjäna pengar på det som andra gör
            allt för att stävja. Man kan då möta argumentet att poliserna
            genomför massaktiviteter, vilket jag kan läsa om i deras tidning,
            och att det i hela Sverige nu pågår motattacker och framförs bra
            förslag till hur vi skall förfara. Men samtidigt kan de unga gå
            hem och titta på mer våld på TV och video. Detta är absurt.
          </note>
          <note>
            Ideella organisationer gör allt vad de kan, och i skolan arbetar
            man mot detta. Det blir en konflikt för ungdomarna. Först ser
            de prydliga människor tala om att de inte skall hålla på med detta,
            och sedan går de hem och ser glassiga bilder av hjältar, brudar,
            häftigheter och vapen. De drabbas av ett kluvet budskap, som är
            omöjligt att ta till sig. Det blir dessutom mycket dyrt för samhället
            att genomföra olika aktiviteter som inte leder någonstans.
          </note>
          <note>
            Men varför kan vi inte stoppa våldet, och varför har vi inte
            kunnat göra det tidigare? Jo, här kommer argumentet om åsiktsförtryck
            in. Många människor för fram det, men vem är det som behöver dessa
            blodiga excesser så till den milda grad att vi lagstiftare passivt
            skall behöva tassa runt omkring alla dåliga framställningar av
            ett hänsynslöst våldsutövande?
          </note>
          <note>
            Någon har räknat ut att en 14-årig pojke kan ha sett ca 20 000
            mord under sitt liv.
          </note>
          <note type="speaker">
            Anf. 61 ROLF ÅBJÖRNSSON (kds)
          </note>
          <note>
            Fru talman! Jag måste ansluta mig till Kia Andreassons synpunkter
            på videovåldet och underhållningsvåldet över huvud taget. Vi kristdemokrater
            har reagerat kraftigt mot det här och menar att något måste göras
            lagstiftningsvägen. Vi skall inte falla undan för
          </note>
          <note>
            "tryckfrihetsnissarna". Det gäller att våga stå för en del värden
            här i livet. Detta är uttryck för något som vi inte kan acceptera,
            och det måste vi ta tag i.
          </note>
          <note>
            Den ekonomiska kriminaliteten fortsätter att öka.
          </note>
          <note>
            Väldiga ekonomiska krafter rör sig utanför det demokratiska samhällets
            kontroll. Förmögenhetsöverföringar äger rum på ett irreguljärt
            sätt, konkurrensen sätts ur spel och våld och hot om våld ökar.
          </note>
          <note>
            Som praktiker och tillhörande den rättssökande allmänheten har
            jag känt en nästan förlamande vanmakt inför rättssamhällets tillkortakommanden
            under de senaste tio åren. Mot denna bakgrund grips man närmast
            av svårmod vid läsningen av årets budgetproposition. Sparmålet
            för rättsväsendet t.o.m. 1998
          </note>
          <note>
            uppgår till 1 miljard. Under budgetperioden 1995/96
          </note>
          <note>
            skall det sparas 400 miljoner, varav 235 inom polisen,
          </note>
          <note>
            89 inom domstolsväsendet och 50 inom kriminalvården.
          </note>
          <note>
            Rättsväsendet har länge varit föremål för besparingsåtgärder.
            Ytterligare besparingar kan knappast vara möjliga. Nedskärningar
            inom rättsväsendet innebär en nedmontering av vitala delar av
            rättsväsendet.
          </note>
          <note>
            Vi som väntat i åratal vid våra domstolar för att få målen avgjorda
            har svårt att se på när hela avdelningar vid domstolarna läggs
            ned. Vi som har stora rättssaker för utredning hos polisen blir
            närmast bestörta när vi finner att en hårt ansträngd poliskår
            skall skäras ned.
          </note>
          <note>
            Vem har inte efter ett villainbrott fått höra av polisen att
            man inte har några utredningsresurser men att man kan registrera
            anmälan som underlag till en ansökan om försäkringsersättning?
          </note>
          <note>
            Fängelserna är i dag överfulla, och på vissa måste de intagna
            dela cell. Man undrar hur man på kort sikt skall kunna spara utan
            att efterge rimliga krav på human och meningsfull kriminalvård.
          </note>
          <note>
            Statsskulden kräver i budgeten en ränta på 126
          </note>
          <note>
            miljarder. Hela rättsväsendet kostar 26 miljarder, och rättsväsendet
            är kanske statens allra viktigaste funktion sedan försvaret säkerställts.
            Numera har nationalekonomerna visat på institutionernas betydelse
            för ett lands välstånd. Rättsordningens bestånd är ett minimikrav
            för att det ekonomiska livet skall utvecklas.
          </note>
          <note>
            Att montera ner rättsväsendet är liktydigt med ekonomisk tillbakagång
            och med att påskynda en ekonomisk och social kollaps.
          </note>
          <note>
            Kristdemokraterna är det enda partiet här i riksdagen såvitt
            jag vet som inte accepterar besparingar inom rättsväsendet. Domare,
            poliser, kronofogdar och kriminalvårdare måste kunna utföra sitt
            värv oberoende av konjunktursvängningar och statsfinansiell kris.
          </note>
          <note>
            Den civiliserade rättsstatens fortbestånd kräver det.
          </note>
          <note>
            De marginella effektivitetsvinster och rationaliseringar som
            kan ske skall bevaras inom rättsväsendet, så att detsamma bättre
            kan tjäna sitt syfte än som sker i dag.
          </note>
          <note>
            Rent allmänt bör kriminalpolitikens inriktning vara inriktad
            på förebyggande åtgärder, och vid samhällsingripanden bör frihetsberövande
            påföljd inte väljas.
          </note>
          <note>
            Fängelse är av ondo, men ett nödvändigt inslag i påföljdssystemet.
            Det exakta antalet är svårt att bestämma. Men vi kan inte bortse
            från att brottsutvecklingen under de senaste åren varit i avtagande,
            sett över hela populationen.
          </note>
          <note>
            Den bästa kriminalpolitiken är en vettig familjeoch socialpolitik.
            Mycken möda bör läggas ned på hur normbildning går till och hur
            den civila kulturen förs över från en generation till en annan.
          </note>
          <note>
            Avslutningsvis en konkret synpunkt beträffande domstolarna.
          </note>
          <note>
            Kanske borde man överväga att låta skuldfrågan i brottmål slutgiltigt
            avgöras av tingsrätt. Sannolikt sker den bästa bevisupptagningen
            i första instans. Om skuldfrågan avgörs i tingsrätten kommer processen
            att koncentreras dit. Vid överklagande får bara prövning av rättsfrågor
            ske - att bevisupptagning gått riktigt till samt påföljdsval.
          </note>
          <note>
            Som det nu är används tingsrätterna enbart som processuella transportsträckor,
            och väldiga resurser slösas bort till ingen nytta utan att rättssäkerheten
            gagnas. Systemet förutsätter en upprustning och koncentration
            av tingsrätterna. Det förekommer i olika länder i västerlandet,
            t.ex. i Österrike, och borde vara värt att titta närmare på.
          </note>
          <note>
            Anf. 62 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag vill ta tillfället i akt att under dagens debatt,
            med Välfärdspolitiken som huvudrubrik, redovisa huvuddragen i
            den politik som regeringen kommer att föra på det kriminalpolitiska
            området. Jag skall i någon mån försöka omhänderta några av de
            frågor som hittills tagits upp i debatten.
          </note>
          <note>
            Regeringen kommer att arbeta för en bred uppslutning kring en
            modern kriminalpolitik. En sådan kriminalpolitik utgår från den
            allmänna välfärdspolitiken, eftersom det viktigaste för att förebygga
            brott är att bekämpa social ofärd. Ingenting är nämligen mera
            förödande för samhället och därmed för kriminalpolitiken än att
            arbetslöshet, klassklyftor och social ofärd tillåts öka mer och
            mer.
          </note>
          <note>
            En modern kriminalpolitik utgår från en humanistisk människosyn,
            från det demokratiska rättssamhällets principer och respekt för
            lag och ordning samt från att åtgärder som vidtas bygger på kunskap
            och realism.
          </note>
          <note>
            Med sådana utgångspunkter går det såväl att hävda kravet på adekvata
            reaktioner på brott som att föra humanitetens och brottsoffrens
            talan. Med det menar jag att i ett demokratiskt samhälle måste
            lag och ordning råda. Den som begått ett brott skall mötas av
            samhällets tydliga besked att det brottsliga beteendet inte accepteras.
            Att kräva en rättssäker hantering av brottslingar hos polis, åklagare
            och domstolar eller en human behandling av de intagna inom kriminalvården
            står inte i motsats till uppgiften att stärka brottsoffrens ställning
            i form av stöd, hjälp och ekonomisk kompensation.
          </note>
          <note>
            Under de senaste åren har den kriminalpolitiska debatten inriktats
            på straffskärpningar och mer fängelsestraff. En sådan debatt tenderar
            att styra blicken och åtgärderna i fel riktning.
          </note>
          <note>
            Forskningen visar att kriminellt beteende ofta grundläggs tidigt
            i livet. Det leder till slutsatsen att det mest angelägna, humana
            och ekonomiska är att förebygga att unga människor hamnar i en
            brottslig bana.
          </note>
          <note>
            Det innebär bl.a. att samhället måste reagera när barn far illa
            och riskerar att dras in i missbruk och brottslighet. Det innebär
            också att ungdomars brottslighet måste mötas med tydliga reaktioner
            och adekvata åtgärder.
          </note>
          <note>
            Om kriminalpolitiken får slagsida mot sena åtgärder och fängelsestraff,
            sätter vi in åtgärderna och resurserna i fel ände. En modern kriminalpolitik,
            som utgår från kunskap och realism, leder till att resurserna
            används på det mest effektiva och ändamålsenliga sättet.
          </note>
          <note>
            I det läge som vi nu befinner oss i, med en statsskuld som hotar
            hela vår välfärd, är ingenting annat möjligt än att alla samhällssektorer
            är med och bidrar till saneringen av statens finanser. Om rättsväsendet
            exkluderades skulle det innebära att t.ex. den sociala sektorn
            eller utbildningsväsendet fick dra ett större lass, vilket i sin
            tur också skulle få negativa följder för kriminalpolitiken. Men
            ibland kan besparingar och förbättringar t.o.m. gå hand i hand.
            Nöden är, som det brukar heta, uppfinningarnas moder.
          </note>
          <note>
            Positiva effekter som besparingar kan föra med sig är att man
            tvingas till omprövningar och effektiviseringar. Man tvingas att
            kritiskt granska vad man uppnår med sina resurser. Vi måste satsa
            mer än hittills på riktade förebyggande insatser. Sådana insatser
            består såväl av åtgärder för att förbättra ungdomars sociala förhållanden
            som av åtgärder för att minska antalet tillfällen att begå brott.
            Riktade åtgärder behövs också för att öka upptäcktsrisken och
            därigenom öka andelen uppklarade brott. Denna är i dag skrämmande
            liten. Trots att vi har fått allt fler poliser och trots att vi
            har en minskad brottslighet klarar vi inte upp flera brott. Det
            finns uppenbarligen brister i systemet, och dem kan vi komma till
            rätta med när vi kritiskt granskar hur systemet fungerar.
          </note>
          <note>
            Utvecklingen inom polisen sker nu t.ex. enligt två huvudlinjer,
            som båda syftar till att effektivisera polisens arbete.
          </note>
          <note>
            Den första huvudlinjen är närpolisverksamheten som bygger på
            ett problemorienterat arbetssätt och på samarbete med andra myndigheter
            och organisationer.
          </note>
          <note>
            Den andra huvudlinjen innebär en specialisering av kriminalutredningsverksamheten.
          </note>
          <note>
            Till Ingbritt Irhammar vill jag säga att vi inte har någon anledning
            att för närvarande oroas över utvecklingen när det gäller närpolisverksamheten.
            I dag har vi i landet 1 000 fler poliser än vad den borgerliga
            regeringen satte upp som mål för ett par år sedan.
          </note>
          <note>
            Antalet poliser kommer att öka framöver - det gäller under ganska
            många år. I Stockholm är nettoökningen i år 315, och ökningen
            fortsätter.
          </note>
          <note>
            Det är också viktigt att vidta regeländringar, så att polisen
            har större möjligheter att arbeta effektivt.
          </note>
          <note>
            Regeringen kommer i det syftet att göra en översyn av regler
            för brottsregistrering, användning av övervakningskameror och
            annan teknisk övervakning.
          </note>
          <note>
            För närvarande pågår en översyn av rättegångsbalkens regler om
            teleavlyssning och teleövervakning.
          </note>
          <note>
            Det här är viktigt för att polisen skall kunna tillgodogöra sig
            de ökade möjligheter som ny teknik medför.
          </note>
          <note>
            Med beaktande av den kunskap och erfarenhet som finns på kriminalpolitikens
            område kan även besparingar inom kriminalvården genomföras utan
            att resultatet för den skull på sikt blir sämre - det är t.o.m.
            tvärtom.
          </note>
          <note>
            Erfarenhet och forskning visar att fängelsestraffet inte är särskilt
            effektivt när det gäller att förhindra att en människa fortsätter
            en brottslig bana. Erfarenheten säger oss tvärtom att många befäster
            sin kriminella identitet genom fängelsevistelse och återfaller
            i brott efter avtjänat straff. Fängelsestraffet är dessutom den
            mest kostnadskrävande påföljden.
          </note>
          <note>
            Därför är det regeringens ambition att begränsa användningen
            av fängelsestraff och att utvidga användningen av alternativa
            straff och verkställighetsformer.
          </note>
          <note>
            Skyddstillsyn, kontraktsvård och samhällstjänst behöver utvecklas.
            Försöket med intensivövervakning med elektroniska hjälpmedel skall
            fortsätta och utvidgas.
          </note>
          <note>
            Straffsystemkommittén har i uppdrag att göra en översyn av det
            straffrättsliga påföljdssystemets uppbyggnad och innehåll. Kommittén
            skall redovisa sina förslag i oktober. Det är min förhoppning
            att dess resultat kan leda till att alternativ till fängelse utvecklas.
            Med hänsyn till att tillströmningen till anstalterna redan nu
            tycks avta kan utbyggnaden av antalet platser begränsas och ett
            antal äldre anstalter läggas ner.
          </note>
          <note>
            Det totala antalet platser behöver och kommer dock att öka.
          </note>
          <note>
            Att vårdarna inom kriminalvården övergår till att arbeta som
            kontaktmän liksom införandet av nya arbetstider frigör en del
            resurser som kan användas för att utveckla kriminalvården. Det
            är nämligen angeläget att utveckla innehållet i verkställigheten
            på landets fängelser.
          </note>
          <note>
            Strafftiden skall användas för att underlätta för den dömde att
            efter avtjänat straff leva ett anständigt liv. Det kan ske genom
            att i större usträckning än i dag göra individuella planer för
            de dömda för att utröna behovet av exempelvis behandling av drogmissbruk,
            behovet av psykoterapi, grundutbildning, yrkesutbildning och social
            träning.
          </note>
          <note>
            Framväxten av olika brottsrelaterade program för nya och fler
            grupper av dömda är positiv och kommer att fortsätta.
          </note>
          <note>
            Förhållandena för de psykiskt störda inom kriminalvården inger
            djup oro. I avvaktan på ett slutligt ställningstagande till Fängelseutredningens
            förslag i frågan kommer kriminalvården att inrätta stödavdelningar
            för denna grupp av intagna.
          </note>
          <note>
            Det är också viktigt att kriminalvården på olika sätt ökar sin
            kompetens inom det psykiatriska området. Kriminalvården måste
            sträva efter att förbättra samarbetet med landstingen för att
            de intagna som behöver psykiatrisk vård bättre skall få sina behov
            tillgodosedda.
          </note>
          <note>
            Häktesverksamheten behöver ses över i sin helhet och bl.a. få
            en humanare utformning. Arbetet med att öka gemenskapen för intagna
            som inte har restriktioner bör fortsätta. Särskilda åtgärder bör
            också vidtas för att förebygga skadeverkningar av häktesvistelse
            för intagna som är ålagda restriktioner.
          </note>
          <note>
            Herr talman! I budgetpropositionen anges kampen mot våldet, narkotikan
            och ekonomisk brottslighet som prioriterade områden. Undersökningar
            bland skolungdomar och värnpliktiga visar att missbruket av narkotika
            tenderar att öka. Tendenserna är oroande och måste tas på stort
            allvar. Vi vet också att många brott begås under påverkan av droger.
            Därför är det också av allmänna kriminalpolitiska skäl viktigt
            att insatserna mot narkotika fortsätter med oförminskad kraft.
          </note>
          <note>
            Som jag redan har sagt i annat sammanhang kommer regeringen i
            vår att lägga fram en strategi för samhällets samlade åtgärder
            mot den ekonomiska brottsligheten.
          </note>
          <note>
            Under den senaste tiden har våldet debatterats flitigt i olika
            sammanhang, i massmedier, av enskilda och av oss politiker. Människor
            har sökt förklaringar till de hemska våldsdåd som nyligen inträffat
            och som begåtts av unga människor. Det är svårt att veta om händelserna
            bildar ett mönster eller vad som egentligen är orsakerna. Men
            ett är säkert: Dessa brott visar brist på respekt för människovärdet.
          </note>
          <note>
            Ett annat allvarligt tecken på bristen på respekt för människovärdet
            och ett uttryck för historielöshet är när ett stort antal svenska
            ungdomar i en undersökning säger sig vilja återinföra dödsstraffet.
          </note>
          <note>
            Men hur skall vi kunna kräva mognad, kunskap och balanserade
            åsikter av våra ungdomar när åtskilliga representanter för vuxenvärlden
            ensidigt höjer sina röster för repression och vedergällning. Om
            vi som vuxna och politiker inte kraftfullt tar avstånd från grova,
            vulgära och demokratifientliga argument ger vi legitimitet åt
            hat, hämnd och oförsonlighet i det svenska samhället. Ur hat och
            hämnd föds våldet.
          </note>
          <note>
            Att komma till rätta med våldsbrottsligheten kommer att vara
            en central uppgift under de kommande åren. Detta arbete måste
            föras på flera plan, och framgången är beroende av hur vi lyckas
            att bekämpa arbetslöshet, bostadssegregation och annat som bidrar
            till att föra in barn och ungdomar i riskzonen för att utveckla
            ett kriminellt beteende.
          </note>
          <note>
            Anf. 63 GUN HELLSVIK (m) replik
          </note>
          <note>
            Herr talman! Det är mycket av det som justitieministern sagt
            som jag skulle vilja kommentera, men tiden är knapp.
          </note>
          <note>
            Det är säkert riktigt att vi i dag inte behöver oroa oss för
            hur kvarterspolisverksamheten utvecklas just nu beroende på att
            den borgerliga regeringen tog initiativ som har gjort att vi har
            många poliser i Sverige i dag. Men det socialdemokratiska budgetförslaget
            innebär att vi fram till 1998 kan räkna med att 1 500
          </note>
          <note>
            poliser försvinner. Då finns det skäl att oroa sig för vad som
            händer med utvecklingen av närpolisen.
          </note>
          <note>
            Justitieministern och jag är helt överens om, vilket också borde
            ha framkommit av min inledning, att det är de förebyggande åtgärderna
            som är viktiga. Det bör rimligen innebära att några av de förslag
            som finns i den moderata motionen bör få justitieministerns stöd.
          </note>
          <note>
            Registrering av unga under 15 år är en förebyggande åtgärd. Medlingsmodellen
            i form av familjekonferensen på Nya Zeeland är i högsta grad en
            förebyggande verksamhet. Med tanke på vad justitieministern sade
            utgår jag från att vi kan förvänta oss stöd för dessa förslag.
          </note>
          <note>
            Däremot är det mycket tydligt att justitieministern inte kan
            ställa sig bakom straffskärpningar. Vårt förslag innebär en straffskärpning
            när det gäller dem som prånglar ut videovåld till de unga. Jag
            uppfattar att justitieministern inte kan ställa sig bakom detta
            förslag. Jag skulle vilja veta om justitieministern däremot har
            ändrat uppfattning i fråga om frihetsberövande av dem som är under
            18 år, där vårt förslag inte innebär någon straffskärpning.
          </note>
          <note>
            Anf. 64 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag återgår till frågan om våldet.
          </note>
          <note>
            Den viktigaste delen i kampen mot våldet är, som
          </note>
          <note>
            Ingbritt Irhammar bl.a. underströk, enskilda människors engagemang.
            Statsmakterna har liksom kommunerna en viktig uppgift att underlätta
            för föräldrar, andra enskilda, folkrörelser, skolor, fritidsförvaltningar
            och organisationer att utveckla och samordna sina insatser för
            en bättre uppväxtmiljö för våra barn och ungdomar. Dit hör också
            medievåldet och medievärlden som barnen lever i.
          </note>
          <note>
            Vi behöver bättre ta till vara och uppmuntra initiativ och de
            åtgärder som vidtas i en mycket stor omfattning runt om i vårt
            land. Regeringen avser att återkomma med en samlad redovisning
            av samhällets insatser mot våld.
          </note>
          <note>
            Det grova våldet har också direkt samband med förekomsten av
            vapen i samhället. Regeringen kommer att föreslå skärpningar av
            vapenlagstiftningen, detta bl.a. för att minska tillgången på
            illegala vapen och motverka möjligheten att uppträda beväpnad
            bland andra människor.
          </note>
          <note>
            Vi kommer också att se över problemet med vapen som inte är riktiga
            vapen men som liknar riktiga vapen.
          </note>
          <note>
            Reglerna för ordningsvakter och väktare skall också ses över
            för att skärpa kontrollen och öka nöjesarrangörers samarbete med
            polismyndigheten.
          </note>
          <note>
            Senare tids våldsdåd har även fört upp påföljder för ungdomsbrott
            på den politiska dagordningen. Å
          </note>
          <note>
            ena sidan framförs krav om hårdare straff för ungdomar och införande
            av ungdomsfängelse. Å andra sidan framförs hård kritik mot förhållandet
            att unga över huvud taget tillåts att sitta i fängelse. Detta
            visar hur komplex frågan är och att noggranna överväganden bör
            göras innan eventuella förändringar föreslås.
          </note>
          <note>
            Utgångspunkten för mitt arbete kommer att vara det som riksdagen
            uttalade i höstas, nämligen att ungdomar under 18 år så långt
            som möjligt skall hållas utanför kriminalvården och att huvudansvaret
            för unga som begått brott bör ligga hos socialtjänsten.
          </note>
          <note>
            Anf. 65 GUN HELLSVIK (m) replik
          </note>
          <note>
            Herr talman! Jag har vid tidigare tillfällen uttalat min upprördhet
            över att justitieministern vägrar att debattera med mig. Då fick
            jag svaret att jag försökte styra debattillfällena. Jag hävdar
            att jag nu har fått ett klart bevis för att justitieministern
            vägrar att debattera med mig. Vi har faktiskt ett replikskifte.
            Jag ställde frågor till justitieministern som gick upp och läste
            färdigt sitt anförande, vilket hon tidigare inte hann med. Jag
            är upprörd över denna nonchalans.
          </note>
          <note>
            Men jag skall inte ställa fler frågor, för jag inser att det
            är totalt meningslöst. Jag skall i stället ägna mig åt en mycket
            tankeväckande högläsning ur Per
          </note>
          <note>
            Svenssons bok Den leende mördaren. Jag vet inte om justitieministern
            har läst den. Om inte, tycker jag att hon bör göra det. Det är
            ett avsnitt som handlar om ett dubbelmord i Kristianstadstrakten
            som begåtts av en
          </note>
          <note>
            18-årig mördare. Det innehåller följande som jag tycker att justitieministern
            skall lägga på minnet:
          </note>
          <note>
            För några decennier sedan kunde en 13-åring i social mening vara
            vuxen. I dag är det tveksamt om
          </note>
          <note>
            30-åringarna är det. Fångarna på fortet blir allt fler och allt
            tramsigare. Det är inte bara den svenska televisionen som har
            infantiliserats. Det har också samhället i sin helhet - dagis,
            lekis, skolis osv. Om vuxna tar sig rätten att leka sina liv,
            varför skulle då inte tonåringar låta sig luras att tro att man
            kan leka varandras död? Om vuxna behandlar varandra som leksaker,
            förverkar sina familjer för att få förverkliga sig själva, varför
            skall man då förvånas över att tonåringar behandlar varandra som
            konsumtionsartiklar? Om vuxna tycker att rätt och orätt kan vara
            lika bra, varför skulle då inte också tonåringar ha rätt att bete
            sig som om det vore sant?
          </note>
          <note>
            Anf. 66 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag vet inte riktigt vad Gun Hellsvik är upprörd
            över. Jag har dock läst boken, och jag tänkte citera ett avsnitt
            ur den, men eftersom tiden är så knapp hann jag inte med det.
          </note>
          <note>
            Jag trodde att jag hade svarat på frågan om vad jag hade tänkt
            göra med ungdomar som begår brott och hur Ungdomsbrottskommitténs
            förslag skulle hanteras. När det gäller straffskärpning var de
            slutsatser som Gun Hellsvik redogjorde för i princip riktiga,
            att några generella översyner av straffskärpningar inte var aktuella.
            Det hindrar givetvis inte att straffskalorna för vissa brott kan
            behöva ses över.
          </note>
          <note>
            När det gäller den bestämmelse i brottsbalken som
          </note>
          <note>
            Gun Hellsvik syftade på tycker jag att det är en egendomlig åtgärd
            att i första ändan fråga sig om man måste skärpa straffen, när
            situationen är så bedrövlig att den bestämmelsen över huvud taget
            aldrig används. Min uppgift är att ta reda på varför denna paragraf
            inte används. Varför ingriper vi inte i större utsträckning mot
            dem som säljer otillåtet våld till våra ungdomar? Det tycker jag
            är en mycket viktigare fråga än att återigen börja i den galna
            ändan att höja straffen utan att ta reda på vilket problem vi
            har och vilken effekt vi vill uppnå.
          </note>
          <note>
            Den tredje frågan handlade om medlingsverksamhet. Det är en verksamhet
            som stöds av brottsoffermyndigheten. Det var Gun Hellsvik som
            initierade den. Jag tycker att det är en utmärkt verksamhet, vilket
            har framgått av mina uttalanden och åtgärder i olika sammanhang.
          </note>
          <note>
            Anf. 67 INGBRITT IRHAMMAR (c) replik
          </note>
          <note>
            Herr talman! Vi har många betonat vikten av tidiga åtgärder för
            att minska brottsligheten och våldet i samhället. Jag var med
            i Ungdomsbrottsutredningen.
          </note>
          <note>
            Där var det ett förslag som det är dags att ta upp igen, också
            mot bakgrund av den diskussion som nu har förts. Vi hann aldrigt
            riktig gå in på åtgärder för dem under 15 år som begår brott.
            Vi begärde att man borde återkomma med en ny utredning. Det ligger
            en hel del i de synpunkter som här har framförts, att vi vet för
            litet. Vi behöver veta mera, och mera behöver göras.
          </note>
          <note>
            Vi vet att brottsligheten går längre ner i åldrarna och att vi
            behöver visa tidiga reaktioner.
          </note>
          <note>
            När det gäller medlingsverksamheten var det faktiskt Centern
            som initierade den. Långt innan man kom i regeringsställning lade
            man fram ett förslag till riksåklagaren om att han närmare skulle
            se över detta. Däremot har vi inte kommit långt nog på detta område.
            Det finns alltså oerhört mycket mer att göra för att utveckla
            medlingsverksamheten. De som begår brott måste förstå effekterna
            av sina brott och hur de drabbar offren.
          </note>
          <note>
            Men jag skulle vilja ha en ny utredning till stånd och en ny
            insats för att se över vad vi gör för dem under 15 år som begår
            brott. Också registreringen behöver ses över. Skall vi registrera
            brotten, eller skall vi registrera dem som begår brott? Vi måste
            ha en tydligare bild av detta.
          </note>
          <note>
            Sedan skulle jag gärna vilja ha några kommentarer om insatserna
            för bostadsområden och insatserna när det gäller det lokala självstyret,
            särskilt då i invandrartäta områden.
          </note>
          <note>
            Anf. 68 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Det var skönt att höra Ingbritt Irhammar uttala
            sig om Ungdomsbrottsutredningen i den del som rör dels straffpåföljder,
            dels hanteringen av dem som är under 15 år. Det är ett av mina
            bekymmer, att jag anser att den utredningen inte har fullgjort
            det uppdrag som den fick i den delen. Där är underlaget undermåligt
            helt enkelt.
          </note>
          <note>
            Om det skall bli en ny utredning eller om vi skall ta hand om
            saken på ett annat sätt vill jag inte uttala mig om i dag. Det
            finns en hel del kvar att överväga innan vi kan komma med några
            konkreta förslag.
          </note>
          <note>
            Jag ber om ursäkt för att jag gav moderaterna och
          </note>
          <note>
            Gun Hellsvik hedern för att ha initierat medlingsverksamheten.
            Jag skall inte glömma att det var Centern som tog det initiativet.
          </note>
          <note>
            Bostadsområdena och segregationen är en av de viktigaste frågor
            som vi i dag har att hantera. I den granskning som vi gör av de
            aktiviteter som förekommer i bostadsområdena ingår detta som en
            mycket väsentlig del. Statsmakterna och regeringen har ju ett
            begränsat utrymme att kunna styra verksamheten, men man kan ju
            alltid föra samtal med dem som företräder kommunen. Det här är
            ett viktigt område där regeringen har ett ansvar att ta initiativ
            och påverka även på den kommunala nivån.
          </note>
          <note>
            Anf. 69 INGBRITT IRHAMMAR (c) replik
          </note>
          <note>
            Herr talman! Jag vill börja med att tacka för svaren. Det är
            oerhört viktigt att markera att det också kan finnas samsyn på
            vissa områden, oberoende av om man befinner sig i opposition eller
            i regeringsställning. Så upplevde jag det också under den förra
            regeringsperioden. Det var egentligen väldigt litet som skilde
            oss åt. Naturligtvis skiljer vi oss alltid i ett fåtal frågor
            - annars skulle vi inte ha olika partier.
          </note>
          <note>
            Det bekymrar mig i dag mycket att det är så grov brottslighet
            bland ungdomar att vi måste sätta 16- och
          </note>
          <note>
            17-åringar i fängelse. Det måste vi göra för att skydda dem själva
            och deras egna liv och för att skydda allmänheten. Det är inte
            bra. Å andra sidan kan jag inte se hur de kan vara fria ute i
            samhället. Då fordras det någon form av omhändertagande med mycket
            pedagogiska insatser, och sådana platser är säkert väldigt dyra.
            Det problemet är inte löst.
          </note>
          <note>
            När vi såg över detta i Ungdomsbrottsutredningen föreslog vi
            att färre skulle sitta i fängelse och att det skulle tillskapas
            § 12-hem samtidigt som de § 12-hem som redan fanns skulle förbättras.
            Vi döpte det då till
          </note>
          <note>
            "särskild tillsyn", eftersom denna benämning inte var så belastad
            som de gamla namnen. Det är ju alltid så att vi byter namn efter
            hand. Det fordras någonting för de brottslingar som är under 18
            år med en bra omsorg och ett bra reaktionsmönster - tyvärr under
            inlåsning.
          </note>
          <note>
            Anf. 70 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag delar Ingbritt Irhammars uppfattning om att
            vi aldrig kan komma ifrån att ungdomar även under 18 år som begår
            grova brott måste omhändertas på något sätt. Med den strafflagstiftning
            som vi i dag har blir det fråga om fängelse i dessa fall.
          </note>
          <note>
            Jag har naturligtvis informerat mig om kriminalvårdens möjligheter
            att ta hand om dessa fall. Som tur är, är de inte så många. Med
            särskilda insatser och med speciella ambitioner tror kriminalvården
            att man kommer att kunna svara mot mycket högt ställda krav när
            det gäller särskilda insatser för att ge dessa ungdomar möjlighet
            att under verkställigheten av straffet utveckla sig som människor
            och personer. Därigenom kan de kanske komma bort från den bana
            som de har kommit in på.
          </note>
          <note>
            När det gäller Ungdomsbrottsutredningens förslag om förbättrade
            § 12-hem är det en av de frågor som jag antydde att vi har problem
            med. Man måste överväga den frågan. Det beror bl.a. på att utredningen
            inte har kommit med några verkställighetsregler när det gäller
            hur en institution som ligger under socialtjänsten skall kunna
            fullgöra en verkställighet av ett straff som normalt ligger på
            kriminalvården. Det är en öppen fråga som fortfarande är olöst.
          </note>
          <note>
            Anf. 71 ROLF ÅBJÖRNSSON (kds) replik
          </note>
          <note>
            Herr talman! Jag vill egentligen bara få ett förtydligande. Om
            jag har förstått saken rätt är antalet poliser i landet ca 17
            000. Det har varit partiernas ömsesidiga målsättning att antalet
            skall hålla sig däromkring. Om man nu upphör med att utbilda nya
            poliser, minskas antalet med 300 per år. Omvänt krävs det
          </note>
          <note>
            300 nyrekryteringar per år för att behålla nivån
          </note>
          <note>
            17 000. Nu sade justitieministern att antalet poliser, trots
            nedskärningarna i budgeten, kommer att öka. Jag undrar om jag
            kunde få ett förtydligande på den punkten.
          </note>
          <note>
            Anf. 72 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Om ingen intagning sker till Polishögskolan under
            budgetåret 1995/96, kommer en minskning att inträffa 1998 i antalet
            poliser. Det beräknas då vara 17 200. Detta skall ställas mot
            det mål som den förra regeringen satte upp för antalet poliser
            och som riksdagen ställde sig bakom, ca 16 700. Fortfarande 1998,
            alltså även med icke-intagning till Polishögskolan, överstiger
            antalet poliser det som angetts som mål.
          </note>
          <note>
            Anf. 73 ROLF ÅBJÖRNSSON (kds) replik
          </note>
          <note>
            Herr talman! Jag tackar för svaret.
          </note>
          <note>
            Anf. 74 KIA ANDREASSON (mp) replik
          </note>
          <note>
            Herr talman! Vi fick en redogörelse av justitieministern av vad
            som händer med dem som redan kommit in i vårdapparaten. Jag tyckte
            inte att jag fick något gensvar på mitt anförande, där jag frågade
            vad som kunde göras genast för att ta itu med problemen.
          </note>
          <note>
            Det här har pågått i så många år att någonting skulle kunna ske
            med stor snabbhet.
          </note>
          <note>
            Justitieministern säger att de olika morden har visat att det
            är brist på respekt för människovärdet. Det är just detta våldsfilmerna
            medverkar till när det gäller unga människor. De kan inte hålla
            isär gränsen mellan verkligheten och den overkliga verkligheten.
          </note>
          <note>
            Den suddas ut. Spelfilmerna och nyhetsrapporteringarna liknar
            varandra. Jag citerade tidigare ur boken
          </note>
          <note>
            Den leende mördaren. Där sägs också: Det är en lystenhet på våld
            och död, en besatthet på ondska och hemskhet, blodskvättande splatter
            movies är kultfilmer bland en del ungdomar. Det skulle vara skrämmande
            om delar av en generation förlorade fotfästet i verkligheten.
          </note>
          <note>
            Detta är väsentligt. De andra faktorer som nämnts är också viktiga,
            men det är allvarligt att ungdomarna förlorar verklighetskänslan,
            de ser inte följderna. Det ville jag ha respons för.
          </note>
          <note>
            Jag skall bara nämna att det i denna vecka kommer en ny svensk
            film ut med 20 kallblodiga mord, som visas i detaljerade avsnitt.
            Det är en underhållningsfilm som snart kommer ut på video där
            ungdomar sedan kan titta på den, spola tillbaka och visa sina
            kompisar hur häftigt det är. Det är väl inte meningen att vi skall
            tillåta detta?
          </note>
          <note>
            Jag har trott att detta var grabbarnas värld. Men nu står det
            att läsa att våldsbrott bland flickorna ökar, att de visar samma
            tendens. Då är ju måttet rågat.
          </note>
          <note>
            Anf. 75 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag har litet problem med att förstå vad Kia Andreasson
            inriktar sina önskemål och krav på.
          </note>
          <note>
            Våldet i medierna är ett mycket stort och omfattande ämne. För
            att hantera det måste man strukturera det på något vis. När man
            drar över på det här viset handlar det om att allt våld ska förbjudas,
            men jag tror inte att vare sig Kia Andreasson eller någon annan
            egentligen är ute efter det. Vad det handlar om är att vi vill
            att de regler vi har om vilket våld som är accepterat över huvud
            taget i t.ex. video upprätthålls. Det är ett problem. Vi tror
            att det förekommer t.ex. videofilmer som egentligen inte borde
            finnas på marknaden.
          </note>
          <note>
            Ett annat problem är att det som i och för sig är tillåtet men
            inte lämpligt för barn ses av barn i alldeles för stor utsträckning.
            Det är ett problem av ett annat slag.
          </note>
          <note>
            Sedan har vi det problemet att vi över huvud taget har så mycket
            våld totalt. För att hantera det krävs andra åtgärder.
          </note>
          <note>
            Jag tror att det är väldigt viktigt att människor engagerar sig
            och talar om vad de tycker. På något vis är medierna en marknad.
            Jag tror t.ex. att det som Gun
          </note>
          <note>
            Hellsvik här sade om Åhléns initiativ att bojkotta köp av reklam
            i TV 3 på grund av att man tyckte att det visas för mycket våld
            där är en utmärkt åtgärd. Det är den typen av reaktioner från
            dem som har möjlighet att utöva makt via pengar som behövs i sammanhanget.
            Över huvud taget krävs en tydligare markering av vad vi kräver
            av t.ex. TV-kanalerna och andra medieföretag för att på det viset
            sanera och sedan gå vidare med diskussionen var förbudsgränsen
            skall gå.
          </note>
          <note>
            Men det är en mycket specifik fråga, som kräver mycket noggranna
            överväganden.
          </note>
          <note>
            Anf. 76 KIA ANDREASSON (mp) replik
          </note>
          <note>
            Herr talman! Visst förekommer det positiva saker nu. Andra utanför
            politiken tar initiativ. Men vi som är politiker får inte stå
            passiva och förvänta oss att
          </note>
          <note>
            TV-producenter och videouthyrare skall göra upp. Det är bra om
            det kommer till stånd, men vi skall också initiera krav på det.
            Jag är inte rädd för att med lagar förbjuda våldet, som täcks
            bakom tryckfrihets-och åsiktslagarna, som är heliga kor, för att
            man skall kunna visa allt. Det måste luckras upp. Man kan inte
            visa filmer med barnpornografi och våldspornografi i så stor utsträckning
            och säga att vi har tryckfrihet och åsiktsfrihet. Det är inte
            vad det handlar om, utan vi måste se över dessa gränser.
          </note>
          <note type="speaker">
            Anf. 77 EVA ZETTERBERG (v)
          </note>
          <note>
            Herr talman! Var finns barnen i politiken? Ja, här i riksdagen
            kommer det förhoppningsvis framöver att vara lättare att ha med
            sig sina barn och att få det att fungera för även småbarnsföräldrar.
            Det tycker jag att talmannen Birgitta Dahl skall ha en särskild
            eloge för.
          </note>
          <note>
            Men hur är med barnen i politiken för övrigt? Ja, det är snart
            fem år sedan Sverige ratificerade barnkonventionen. Vi har uppmärksammat
            barnkonventionen på en rad olika sätt i vårt land. Jag tycker
            t.ex.
          </note>
          <note>
            att det är oerhört positivt att Socialtjänstkommittén har fått
            in barnkonventionen i det nya förslaget till socialtjänstlag.
            Men jag undrar naturligtvis: När kommer själva propositionen?
            När kommer lagen?
          </note>
          <note>
            När kommer vi att fatta beslut?
          </note>
          <note>
            Jag vill gå vidare till budgeten, detta huvuddokument för oss
            i riksdagen att behandla under budgetåret. Jag är litet förvånad,
            minst sagt besviken, över hur den svenska regeringen har agerat
            om man jämför med den norska. I Norge har man sedan några år tillbaka
            en särskild bilaga som heter Tilltag för barn och ungdom, där
            man mycket grundligt går till väga och tar upp område efter område,
            från utbildning, hälsa till fritid och en rad andra områden som
            speciellt berör barn. Man har lagt samman alla de olika delbudgetarna
            och visar vad det får för konsekvenser för barn.
          </note>
          <note>
            Förslaget att redovisa budgeten med ett barnperspektiv är inte
            något som har kommit just nu i februari
          </note>
          <note>
            1995. Nej, det här i Norge har vi känt till sedan en tid tillbaka.
            Rädda barnen har i olika sammanhang lagt fram förslag om att detta
            bör komma upp. Barnkonventionsgruppen, som består av frivilligorganisationer
            som arbetar med barn och ungdomar, hade en konferens i maj 1994
            där man tog upp detta krav. Likaså har vi Barnombudsmannens rapport
            från hösten 1994
          </note>
          <note>
            och en rad andra. Jag vet att den tidigare borgerliga regeringen
            hade gett Rädda barnen ett halvt löfte.
          </note>
          <note>
            Men till min besvikelse har jag kunnat konstatera att den socialdemokratiska
            regeringen alltså inte har lagt fram ett sådant förslag.
          </note>
          <note>
            Det enda som finns är att man i budgeten i bilagan för Socialdepartementet
            tar upp att man skall återkomma med de åtgärder som Barnombudsmannen
            har tagit upp i sin rapport. Det är mycket magert.
          </note>
          <note>
            När vi diskuterar situationen för barn i Sverige är vi alla klara
            över att våra barn i ett internationellt perspektiv lever rätt
            så väl. Men barnkonventionen tar upp vad varje land utifrån sina
            speciella förutsättningar och sin levnadsnivå faktiskt kan åstadkomma.
            Utifrån det perspektivet har vi inte lagt ribban tillräckligt
            högt i Sverige. Det gäller både en del generella åtgärder och
            insatser för vissa grupper av barn som faktiskt far mycket illa.
          </note>
          <note>
            Tidigare talare har varit inne på en del av de grupperna, men
            det tål att upprepas att vi har olika grupper av barn som far
            mycket illa. Jag tänker naturligtvis på barn som utsätts för sexuella
            övergrepp och på misshandlade barn. BRIS tog i en artikel nyligen
            upp hur andelen barn som misshandlas ökar. Även acceptansen av
            aga tycks öka i vårt land.
          </note>
          <note>
            Fortfarande prövas inte flyktingbarnens egna asylskäl. Vi har
            nyligen haft långa artiklar i pressen om barn som inte har fått
            den sjukvårdsbehandling som de har rätt att få. Lilla Elinor fick
            inte en operation, trots att hon hade stora smärtor.
          </note>
          <note>
            Alice Åström och många andra har tagit upp betydelsen av tidiga
            insatser och vad som händer när samhället inte satsar ordentligt
            på barnen i tid.
          </note>
          <note>
            Men det finns fler saker som bör tas upp på det här området.
            Jag tänker t.ex. på barnomsorgslagen. Vi har fått rapporter om
            att fyra av tio kommuner faktiskt bryter mot lagen. Vad gör man
            från regeringens sida i det hänseendet? Vi från Vänsterpartiet
            har föreslagit ytterligare resurser till kommunerna för att de
            skall kunna klara av den här uppgiften. Det tror jag är oerhört
            väsentligt.
          </note>
          <note>
            Vi måste också se till barnpornografin, där riksdagen kapitalt
            har misslyckats med att snabbt få en kriminalisering av innehav.
            Men vi måste göra en rad insatser ändå, så snabbt som möjligt.
            Den nytillsatta utredningen om barnpornografi måste agera på alla
            sätt för att se hur polisen kan få mer resurser, hur vi kan få
            resurser till behandling av de barn som utsatts för övergrepp,
            resurser till behandling av dem som faktiskt har utövat de här
            övergreppen, för att de inte skall upprepa dem när de blir fria.
          </note>
          <note>
            Vi har en rad andra förslag här i riksdagen, bl.a.
          </note>
          <note>
            från den tvärpolitiska barngruppen och naturligtvis från Vänsterpartiet.
            Vi har olika förslag om hur vi skall satsa på kommunerna, hur
            vi skall utreda en konvention för att se till insatser för barn
            i riskzonen, om barnabalk, om processföring för Barnombudsmannen
            osv.
          </note>
          <note>
            Men, herr talman, jag vill till slut bara säga att det är jättebra
            att barnen skall kunna finnas med i riksdagen och underlätta för
            småbarnsföräldrar. Men det är verkligen på tiden, Anna Hedborg
            och Ingela Thalén, att se till att barnen finns med i planeringen,
            både vad gäller rikets budget och, som Barnombudsmannen önskar,
            i den kommunala planeringen.
          </note>
          <note>
            Anf. 78 Statsrådet ANNA HEDBORG (s)
          </note>
          <note>
            Herr talman! Vi har också upptäckt den norska bilagan. Vi tycker
            att den idén är alldeles utmärkt. Vi vill inte göra det här för
            snabbt, vi vill ha litet längre tid på oss. Vi kommer igen med
            en barnbilaga när vi har fått möjligheter att arbeta ordentligt
            med den.
          </note>
          <note>
            Jag skulle vilja säga några ord om en annan fråga som Eva Zetterberg
            var inne på, nämligen barnagan och BRIS erfarenheter av att man
            nu får ta emot fler och fler samtal från barn som har det svårt
            och som får stryk.
          </note>
          <note>
            Pressen är hård i familjen när arbetslösheten har tärt på ekonomin,
            på tålamodet och på nerverna länge.
          </note>
          <note>
            Familjen är inte alltid den trygga hamn som vi skulle önska alla
            barn. Den stora världen tränger in i den lilla. De rädda och olyckliga
            barn som ringer till BRIS
          </note>
          <note>
            är inte familjens ensak. Det är allas vårt ansvar att barn inte
            far illa.
          </note>
          <note>
            Arbetslösheten kostar samhället gigantiska summor. Men dess svåraste
            konsekvenser kan inte räknas i kronor och ören. De kan räknas
            i något så outhärdligt som ökningen i antalet telefonsamtal till
            BRIS.
          </note>
          <note>
            Det är bra att BRIS finns, men det är också bra om det finns
            ett dagis där barnen om det behövs kan prata med andra vuxna än
            föräldrarna och få hjälp. Det är bra att barnavårdscentralerna
            tar emot alla barn. Då finns det en chans att syster på barnavårdscentralen
            ser att något inte står rätt till. Då blir tröskeln inte så hög
            för föräldrarna att komma dit och få hjälp. Det är det som är
            generell välfärd. Den skall vi vara rädda om.
          </note>
          <note>
            Jag har med oro noterat att en del vuxna nu säger att det är
            rätt att aga barn. Det finns undersökningar som visar det. Jag
            trodde att sådana föreställningar var borta, att vi lärt oss något.
            Men nu är det tydligen dags att ta upp den debatten igen, och
            då vill jag vara mycket tydlig. Det finns ingen ursäkt för att
            slå barn.
          </note>
          <note>
            Det är ett tecken på yttersta svaghet, på att den vuxne tappar
            kontrollen. Vi måste vara mycket tydliga från samhällets sida:
            Aga är förbjudet, aga är att förstöra barn. Det finns hjälp att
            få för den som inte klarar eller orkar att vara trygg förälder.
            Den måste man söka.
          </note>
          <note>
            Anf. 79 EVA ZETTERBERG (v) replik
          </note>
          <note>
            Herr talman! Jag vill tacka Anna Hedborg för beskedet om barnbilagan.
            Jag ser fram emot att i nästa budgetomgång få en sådan. Det jag
            kan inse är att man från den borgerliga regeringens sida tydligen
            inte över huvud taget låg i några startgropar, vilket jag utgick
            ifrån. Det kan vi gemensamt beklaga.
          </note>
          <note>
            Sedan till den allvarliga frågan om barnmisshandel och den ökning
            som pågår. Jag tror också att vi är överens om att det är en rad
            missförhållanden i samhället som gör att föräldrar hamnar i det
            läget att de tar till våld mot sina egna barn. Kampen mot arbetslösheten
            och för goda ekonomiska villkor är grundläggande för våra barns
            trygghet.
          </note>
          <note>
            Men jag tror också att den generella välfärden inte nog kan understrykas,
            där vi har tillgång till barnavårdscentral, tillgång till dagis
            och fritis som har tid med barnen. Där vet vi att de nedskärningar
            som har ägt rum i högsta grad har drabbat barn. Jag menar att
            kommunerna och enskilda organisationer som bedriver barnomsorg
            måste få tillräckligt med resurser för att ha tid med barnen.
            Det är det grundläggande.
          </note>
          <note>
            Där kommer Vänsterpartiets krav på att det inte räcker med en
            omfördelning av statsbidragen in. Det krävs också en viss ökning
            för att kommunerna skall ha möjlighet att göra det de enligt lag
            är skyldiga. Det är min förhoppning att man från regeringens sida
            kommer att se till det. Det kan inte vara önskvärt att fyra av
            tio kommuner bryter mot barnomsorgslagen.
          </note>
          <note>
            Anf. 80 Statsrådet ANNA HEDBORG (s)
          </note>
          <note>
            Herr talman! Det är skönt att vara ordentligt överens om de grundläggande
            frågor som den generella välfärdspolitiken handlar om och som
            är så oerhört viktiga för just barnens uppväxtvillkor. Det är
            därför som det även som socialförsäkringsminister, då man måste
            fatta så många beslut som man kanske helst skulle vilja slippa,
            känns som en mycket riktig prioritering att försöka se till att
            vi kan värna verksamheterna. För det är vad det handlar om, om
            barnens villkor ute i kommunerna, på daghem, i skolor och i andra
            sammanhang skall kunna värnas.
          </note>
          <note>
            Vi kommer aldrig att ha mer pengar än vi har. Då handlar det
            om att vi väljer att göra det allra viktigaste först, det som
            inte går att ångra. Dit hör det som är barns grundläggande uppväxtvillkor.
            Det är det som är verksamheterna. Det är dem vi skall värna i
            första hand.
          </note>
          <note type="speaker">
            Anf. 81 BO HOLMBERG (s)
          </note>
          <note>
            Herr talman! I flera riksdagsmotioner ställs frågor på temat:
            Vart är Sverige på väg, i socialt hänseende och i fråga om välfärd
            och det goda livet?
          </note>
          <note>
            Också i debatten här i kammaren har flera oroande frågeställningar
            tagits upp. Det har pekats på våldet, som går lägre ner i åldrarna
            och blir råare - vi har vant oss vid att vuxna brukar våld, men
            det är något nytt att barn gör det. Vi ser gängvåldet, senast
            skinheads framfart i Stockholm.
          </note>
          <note>
            I motioner tas också bostadssegregationen upp.
          </note>
          <note>
            Den föder utanförskap. Vad kommer att hända i miljonprogramsområdena?
          </note>
          <note>
            Också det mångkulturella Sverige föder spänningar. Vi ser nu
            framför oss andra generationens invandrare. De har våra attityder,
            vårt språk och våra känslor, men kan mötas som invandrare ute
            på stan. Hur hanterar vi sådana frågeställningar?
          </note>
          <note>
            Barns situation tas upp i motionerna. Vad är helhetsbilden? Ja,
            som riksdagsledamöter får vi ingen helhetsbild. Enskilda rapporter
            visar på positivt och negativt, men vi saknar i Sverige ett informations-
            och redovisningssystem, och därför kan vi inte få en total bild
            av barns situation.
          </note>
          <note>
            Motionärerna pekar på vad nedskärningarna kan leda till. Man
            har inte råd med skolvakter, och våldet på skolgårdarna ökar.
            Man har inte råd med kuratorsinsatser. Svårt utsatta kan inte
            klaras. Socialutskottet besökte LVU-hem och kunde konstatera att
            ett antal elever har genomgått grundskola med stora problem, och
            i åttonde och nionde klass har det upptäckts att barnen har läs-
            och skrivsvårigheter. Hur kunde det få gå så långt innan skolan
            uppmärksammade detta och ingrep?
          </note>
          <note>
            Medievåldet pekar man på. Vad görs åt det råa utbudet av våld
            riktat till barn i den kommersiella
          </note>
          <note>
            TV:n?
          </note>
          <note>
            När gamla sanningar inte håller söker vi nya förklaringar. Nu
            kommer nya förklaringsmodeller. Man pekar på våldet i medierna,
            droger, att det är för lätt att komma åt vapen, etc. Men den helhet
            som efterfrågas har vi inte. Varje delförklaring kan vara sann,
            men helheten saknas. Det är den helheten som ett antal riksdagsmotionärer
            vill ha.
          </note>
          <note>
            Vi har nu efterkrigstidens mest sönderkörda statsfinanser och
            högsta arbetslöshet. Det vore mycket mycket illa om vi därtill
            skulle åstadkomma svåra revor i välfärden.
          </note>
          <note>
            De nyliberala nationalekonomerna fick ju som de ville: mer marknad
            och mindre folkmakt. Bankerna körde i diket, Sveriges ekonomi
            har kört i diket, arbetslösheten är jättehög. Nu vill de gå in
            och styra med ekonomin som enda måttstock också inom den sociala
            välfärden. Det är en hotbild, att lägga till de andra som har
            tagits fram i debatten.
          </note>
          <note>
            Jag tror att motåtgärder kan åstadkommas, men det förutsätter
            mer av en politik för människovärdet.
          </note>
          <note>
            Det krävs för övrigt både internationellt och nationellt. Det
            är i dag långt mellan ord och handling i fråga om de mänskliga
            rättigheterna på den europeiska arenan. Här hemma har etiken blommat
            i högtidstal och deklarationer, samtidigt som man har infört köp-och-sälj-system,
            tryckt tillbaka människovärdet och kört fram ekonomisynen ute
            i ett antal systemskifteskommuner.
          </note>
          <note>
            Jag kan också konstatera att formerna för hur vi i
          </note>
          <note>
            Sverige skall organisera välfärdens bas har varit det intressanta
            de senaste fem-tio åren. Man har talat om formen köp-och-sälj,
            formen entreprenad, formen privat ägande, men innehållet och kvaliteten
            har inte fokuserats på samma sätt. De behöver nu lyftas fram.
          </note>
          <note>
            Det verkar som om man i de här riksdagsmotionerna efterlyser
            litet av en synförändring i välfärden.
          </note>
          <note>
            Detta rör flera områden, det rör socialutskottets, bostadsutskottets
            och justitieutskottets område. Frågan är om de olika utskotten
            kan svara upp, om riksdagen kan ta sitt ansvar och återkomma med
            en helhetssyn på hur de här frågorna skall greppas, ge ett svar
            på den oroande frågan om vart Sverige är på väg, förhindra allvarliga
            revor i välfärden och åstadkomma åtgärdsstrategier.
          </note>
          <note type="speaker">
            Anf. 82 SIV HOLMA (v)
          </note>
          <note>
            Herr talman! Välfärden i glesbygden är i större utsträckning
            än i tätbefolkade områden och storstäder beroende av den offentliga
            sektorn och transfereringssystemen.
          </note>
          <note>
            Betyder då detta att glesbygden skall betraktas som en fattig
            kusin från landet? Nej, tvärtom. Se på
          </note>
          <note>
            Norrland, som är Sveriges mest lönsamma region. Det konstaterar
            i alla fall Norrlandsförbundet i en rapport som man tagit fram
            i samarbete med länsstyrelserna och kommunförbunden i Norrbotten,
            Västerbotten,
          </note>
          <note>
            Jämtland, Västernorrland och Gävleborg. Som bekant är det den
            norrländska industrin, råvarorna, naturen och vattenkraften som
            bidrar till detta påstående.
          </note>
          <note>
            Varje norrlänning sägs bidra betydligt mer till landets ekonomi
            än svensken i genomsnitt. Som exempel kan nämnas att mitt hemlän
            Norrbotten toppar statistiken genom att, i ett för övrigt mycket
            manligt dominerat näringsliv, producera ett nettoexportvärde på
            över 31 000 kr mer än riksgenomsnittet per sysselsatt.
          </note>
          <note>
            Och visst skall vi ha råd med generell välfärd även i glesbygden.
            Det handlar i grund och botten om makten att fördela resurserna
            på ett rättvist och effektivt sätt.
          </note>
          <note>
            I skogslänen i Norrlands inland är andelen offentligt sysselsatta
            mellan 30 % och 50 % högre än i resten av Sverige. När den offentliga
            sektorn skärs ner förlorar kommunerna i den här delen av landet
            en större andel av sin skattebas i jämförelse med kommunerna i
            söder. I skogslänen bor också en större andel äldre och sjukpensionerade.
            Neddragningarna av överföringarna i socialförsäkringssystemet
            minskar deras beskattningsbara inkomst och därmed kommunernas
            inkomster. Arbetslösheten ligger högre, vilket betyder fler utförsäkrade
            och alltså procentuellt fler som behöver socialbidrag ur kommunens
            kassa.
          </note>
          <note>
            Kommunerna och landstingen spelar alltså en viktig roll för välfärden
            i glesbygden, och det är en sektor som i sin helhet har fått vidkännas
            stora nedskärningar under senare år. I detta läge är det politiskt
            oförsvarbart att lägga fram ett skatteutjämningsförslag vilket
            omfördelar resurser inom denna sektor så att några problem i Stockholm,
            Malmö och Göteborg kan minskas men nya, svåra problem skapas i
            glesbygden.
          </note>
          <note>
            Fru talman! Alla här vet att vi står inför ett stort omfördelningsproblem,
            ett problem som skulle bli lättare att lösa om regeringen så fort
            som möjligt, med stöd av riksdagen, tillsköt mer pengar till kommunsektorn.
            Vänsterpartiet föreslår därför att 2 miljarder avsätts till en
            kommunakut. Det är en bra början på vägen mot en sundare kommunal
            utveckling.
          </note>
          <note>
            Det kommer också att underlätta skapandet av ett hållbart bidrags-
            och utjämningssystem. Kommunoch landstingssektorn måste ingå i
            en helhetssatsning på infrastrukturen. Skall landet klara av att
            sanera budgetunderskottet och börja minska statsskulden krävs
            att kostnaderna för arbetslöshet, social utslagning och regional
            obalans minimeras.
          </note>
          <note>
            En viktig uppgift för den offentliga verksamheten är att åstadkomma
            regional utjämning, så att även glesbygd kan få en rimlig social
            och kulturell service.
          </note>
          <note>
            Det innebär också arbetstillfällen, framför allt för kvinnor.
          </note>
          <note>
            Glesbygden har problem när det gäller demografisk utveckling,
            med ett växande antal män och ett minskande antal kvinnor, samtidigt
            som den kvarvarande befolkningens medelålder ökar. Detta innebär
            att kvinnors möjligheter till utbildning, arbete och fritid kraftigt
            måste utvecklas för att kvinnorna skall välja eller förmås att
            stanna i glesbygden.
          </note>
          <note>
            Det ökande kvinnounderskottet minskar männens möjlighet att leva
            kvar, arbeta och verka i glesbygden.
          </note>
          <note>
            Glesbygdens fortsatta överlevnad är helt beroende av om förutsättningarna
            finns för kvinnor att stanna kvar, dvs. om det kommer att finnas
            möjligheter för kvinnor att utbilda sig och försörja sig och om
            det kommer att ges utrymme för en i övrigt kvinnovänlig kultur.
          </note>
          <note>
            Statsbidrag kan utjämna skillnader. Enhetliga taxor skapar lika
            förutsättningar för alla, ger tillgång till tele, post och annan
            samhällsviktig service, men med avregleringar blir bara de vinstgivande
            delarna av landet intressanta.
          </note>
          <note>
            I skogslänen har vi redan fått kännas vid att taxorna höjs, postkontor
            läggs ned, anställda avskedas och statsbidragen till kommunerna
            minskar.
          </note>
          <note>
            Välfärden i glesbygden är också beroende av regionalpolitiska
            satsningar. De håller på att infasas i
          </note>
          <note>
            EU:s regionalpolitik. Skogslänens villkor och förutsättningar
            bestäms i ökande grad av EU:s politiska elit. Trots förhoppningar
            som ställs till EU:s mål 6-
          </note>
          <note>
            medel på ungefär 370 miljoner kronor kommer detta aldrig att
            kunna kompensera glesbygdens kostnader för EU-medlemskapet. De
            optimistiska förhoppningarna före EU-valet har inte infriats.
            Valresultatet visade på en tydlig klass- och könsrelaterad samt
            regional profil. Låginkomsttagare, kvinnor och boende i glesbygden
            röstade nej. De kommuner som röstade nej är också de som kommer
            att drabbas av det nya utjämningsförslaget. Det här visar hur
            viktigt det är att vi utformar en stark fördelnings- och regionalpolitik
            i landet, och i den skall ett vettigt kommunalt skatteutjämningssystem
            ingå för att välfärden i glesbygden skall fungera.
          </note>
          <note>
            Tack för ordet!
          </note>
          <note type="speaker">
            Anf. 83 BÖRJE NILSSON (s)
          </note>
          <note>
            Fru talman! Välfärdspolitiken förutsätter en sund samhällsekonomi.
            Därför är det en viktig politisk uppgift just nu att få ordning
            på statsfinanserna. Alla krafter måste sättas in för att få ner
            budgetunderskottet, hejda ökningen av statsskulden och få i gång
            sysselsättningen. Detta arbete måste ha en hög prioritet.
          </note>
          <note>
            Det innebär ett hårt budgetarbete och förutsätter en samverkan
            mellan partier och grupper. Besparingar och neddragningar på 100
            miljarder är naturligtvis fördelningspolitiskt ansträngande. De
            har sin inriktning på socialförsäkringssystemet genom att verksamheten
            i kommuner och landsting, dvs. sjuk- och åldringsvården och barnomsorgen,
            skall skyddas från neddragningar från statens sida. Självfallet
            kommer besparingar när det gäller sjukpenning och barnbidrag m.m.
            att få konsekvenser för enskilda människor.
          </note>
          <note>
            Man måste dock väga detta mot vad som händer om vi inte tar itu
            med den svåra skuldsituationen nu.
          </note>
          <note>
            Budgetunderskottet sätter hinder för tillväxten, sätter gränser
            för vårt politiska handlande på socialpolitikens och skolans område.
            Budgetunderskottet slår sönder välfärden. Därför måste man lyckas
            med saneringsprogrammet. Det är viktigt för välfärden och jobben.
          </note>
          <note>
            Jag är också övertygad om att det finns en bred insikt om det
            nödvändiga i det som nu sker. Villkoret är naturligtvis att det
            upplevs som rättvist. Alla måste bidra. Därför är det inte bara
            besparingar som skall till utan också skattehöjningar för mer
            välbeställda grupper. Den bevarade förmögenhetsbeskattningen,
            införandet av värnskatten och höjningen av skatten på aktier och
            värdepapper är en viktig politisk markering. En återgång till
            en enhetlig kapitalbeskattning innebär att jämlikhet mellan beskattning
            av arbetsinkomster och inkomster av kapital återinförs, vilket
            är rimligt i dagens läge.
          </note>
          <note>
            Den generella välfärdspolitikens uppgift är att skapa trygghet
            i livets olika skeenden. De åtgärder som sätts in har en stor
            betydelse för människornas vardag, deras levnadsbetingelser. Vi
            kan också konstatera att den svenska välfärdspolitiken står sig
            bra vid en internationell jämförelse, trots de besparingar som
            sker.
          </note>
          <note>
            Man hade hoppats på en bred samsyn i fråga om den ekonomiska
            politiken och de åtgärder som vidtas och också när det gäller
            inriktningen och grunderna för välfärdspolitiken. För långsiktigheten
            och stabiliteten är det angeläget med största möjliga enighet.
          </note>
          <note>
            Förhoppningarna grusas definitivt när man läser moderaternas
            partimotion för året. Man kan där konstatera att moderaterna sitter
            fast i det nyliberala systemskiftet. Moderaterna vill sälja ut
            viktiga delar av den sociala välfärden till marknaden. Angreppen
            på den offentliga sektorn, förslaget om en obligatorisk sjukvårdsförsäkring,
            om husläkare och om etableringsfriheten för specialister är uttryck
            för nyliberala idéer som innebär att resurser tas från det allmänna.
          </note>
          <note>
            Liksom kds föreslår moderaterna ett återinförande av vårdnadsbidraget
            på 3 miljarder, som plussar på budgetunderskottet.
          </note>
          <note>
            Genom att återställa skattesänkningar för de bäst ställda driver
            man bort från rättvisan och ökar klyftorna i samhället. Den moderata
            motionen innehåller bara klassiska moderata skattesänkningsförslag
            som försvagar statsfinanserna med 36,2 miljarder nästa budgetår
            och 41,8 miljarder år 1998.
          </note>
          <note>
            Tanken om grundtrygghet dök upp i veckan i en skrift från Den
            nya välfärden, där bl.a. Bert Karlsson och Wachtmeister tidigare
            har hämtat sina idéer. Den här gången är den skriven av CUF:s
            ordförande och överensstämmer väl med det som Centerpartiet för
            fram. Man säger att barnbidraget, bostadsbidraget och föräldraförsäkringen
            skall slopas. På tio års sikt kan det innebära en besparing på
            200 miljarder kronor för statskassan, anser man. Det är säkert
            riktigt, men vad händer med rättvisan och tryggheten för enskilda
            människor?
          </note>
          <note>
            I skriften föreslås en övergång från dagens generella välfärdssystem
            till ett system med en låg grundtrygghet kombinerad med ett antal
            privata - i något fall obligatoriska - försäkringar. Systemet
            bygger på att grupper med bättre inkomster har råd att skaffa
            sig egna försäkringar och därmed kan bättra på grundtryggheten.
            Hög risk och hög premie är principen.
          </note>
          <note>
            Vem vill försäkra en äldre, sjuklig person i en bransch som hotas
            av arbetslöshet utan att ta ordentligt betalt?
          </note>
          <note>
            När man studerar Folkpartiets motion kan man finna att Folkpartiet
            mycket klart bekänner sig till den generella välfärdspolitiken.
            Man säger: "Det är vår uppfattning att vård, omsorg och utbildning
            i allt väsentligt skall finansieras gemensamt och stå till alla
            människors förfogande på lika villkor". Vidare anför man att välfärden
            binds samman av solidaritet och gemenskap. Man fortsätter med
            att säga att man är övertygad om att en väl fungerande offentlig
            sektor och det privata näringslivet är ömsesidigt beroende av
            varandra. Jag kan i stort sett instämma i den grunduppfattning
            som Folkpartiet har.
          </note>
          <note>
            Dessa markeringar är naturligtvis oerhört värdefulla, speciellt
            nu när vi gör en översyn av stora delar av socialförsäkringssystemet
            för att det skall bli mer hållbart och robust.
          </note>
          <note type="speaker">
            Anf. 84 ÅKE CARNERÖ (kds)
          </note>
          <note>
            Fru talman! Vi kristdemokrater ser med oro på den förmyndarpolitik
            som regeringen på nytt har drivit igenom inom familjepolitiken.
            Avvecklingen av vårdnadsbidraget, slopandet av avdragsrätten för
            styrkta barnomsorgskostnader och slopandet av rätten till tjänstledighet
            i tre år har drabbat 70 % av de familjer som har barn under tre
            år. Följden har blivit en ökad orättvisa mellan olika familjer.
            Samtidigt som valfriheten minskar för familjerna ökar kommunernas
            kostnader för barnomsorgen.
          </note>
          <note>
            Den 1 januari i år trädde den nya barnomsorgslagen i kraft. 40
            % av kommunerna klarar inte av lagens bestämmelser om att de skall
            ordna efterfrågad barnomsorg inom föreskriven tid. Kommunförbundet
            har räknat ut att det kostar kommunerna ca 5 miljarder kronor
            att leva upp till barnomsorgslagen nu när vårdnadsbidraget är
            avskaffat. En barnomsorgslag är oacceptabel om man inte samtidigt
            skapar en verklig valfrihet för barnfamiljerna. Kristdemokraterna
            vill därför återinföra vårdnadsbidraget.
          </note>
          <note>
            Fru talman! Regeringen har visat att den inte vill ge föräldrarna
            möjlighet att själva avgöra hur de vill ordna sin barnomsorg.
            Det finns fina paroller i regeringsförklaringen från den 7 oktober
            1994, och i regeringens proposition om avskaffandet av vårdnadsbidraget
            sägs det att "barnomsorgen skall vara tillgänglig för alla barn.
            Barnens behov och rättigheter skall ställas i första rummet."
            Visst skall det vara så, men varför räknas inte den barnomsorg
            som bedrivs i våra hem av föräldrarna själva eller av andra anhöriga?
            Vad är det egentligen för fel på våra hem eftersom de inte duger
            till att vårda och fostra våra unga?
          </note>
          <note>
            För oss kristdemokrater är det naturligt att varje familj själv
            skall få avgöra hur den vill ordna sin barnomsorg. Statens och
            kommunens uppgift är att anpassa sig till familjens önskemål och
            inte styra familjens val. Regeringen ger fel signaler i en tid
            av social otrygghet, när vi diskuterar ungdomars rotlöshet och
            när våldet breder ut sig.
          </note>
          <note>
            Fru talman! Barn som växer upp i kärlek och trygghet blir själva
            kärleksfulla och trygga senare i livet. Föräldrars kravlösa kärlek
            och intresse för sina barn har mycket stor betydelse för barnets
            utveckling och kan knappast ersättas av någon samhällelig instans.
            Familjepolitik handlar om mer än pengar och bidrag. Att färdas
            väl i livet, dvs. skapa välfärd, handlar om att barnen måste få
            sina barndomsår i trygghet.
          </note>
          <note>
            Det handlar om att överföra sunda normer till barnen.
          </note>
          <note>
            Det handlar om att skapa motkrafter till främlingsfientlighet
            och rasism.
          </note>
          <note>
            Det handlar om att stänga ute drogberoende och kriminalitet.
          </note>
          <note>
            Med fungerande hemmiljöer kan vi bygga det goda samhälle vi alla
            vill ha och som präglas av omtanke och trygghet och förebygger
            social utslagning.
          </note>
          <note>
            Fru talman! 1992 gick 50 000 svenska par skilda vägar. Separationerna
            ökar mest i familjer med små barn. Om utvecklingen fortsätter
            i samma takt kommer 42 % av alla barn att före sin 18-årsdag få
            vara med om att föräldrarna flyttar isär. Eftersom varje skilsmässa
            som undviks är till stor fördel för den svagaste parten, barnet,
            måste åtgärder sättas in för att återskapa största möjliga familjestabilitet.
            Då handlar det om förebyggande insatser som föräldrautbildning.
          </note>
          <note>
            att uppvärdera föräldrarollen och hemarbetet, att prioritera
            det livslånga äktenskapet opinionsmässigt och i lagstiftning.
          </note>
          <note>
            Genom tidiga insatser stärks och utvecklas föräldrars och barns
            roll i familjen och familjens roll i samhället. Om ökad familjestabilitet
            blev ett prioriterat mål i vårt land skulle detta medföra stora
            mänskliga och samhällsekonomiska vinster.
          </note>
          <note>
            Fru talman! Fortfarande saknas möjligheten för kommunerna att
            mer generellt stödja barnomsorg i det egna hemmet om den utövas
            av någon av barnets föräldrar. Kommunerna är olika och de har
            olika förutsättningar. Därför är det viktigt att det skapas goda
            förutsättningar och handlingsfrihet att lösa kommuninnevånarnas
            behov. Kommunerna borde därför ges möjlighet att betala ersättning
            direkt till de familjer som önskar och behöver det.
          </note>
          <note>
            Fru talman! Regeringen föreslår i budgetspropositionen en generell
            sänkning av barnbidraget med
          </note>
          <note>
            1 500 kr per barn och år. Vi kristdemokrater vill att
          </note>
          <note>
            150 kr per barn och månad förs över till den barnrelaterade delen
            av bostadsbidraget, eftersom det inte kan anses acceptabelt att
            neddragningen drabbar barnfamiljer lika oberoende av deras ekonomiska
            situation.
          </note>
          <note>
            Vi föreslår också att flerbarnstilläggen bör vara relaterade
            till barnbidraget och finnas kvar i förutvarande omfattning.
          </note>
          <note>
            Vårt förslag har en mer fördelningspolitiskt rättvis konstruktion.
            Familjer med de lägsta inkomsterna bör skyddas. För många familjer
            är barnbidraget helt avgörande för ekonomin.
          </note>
          <note>
            Fru talman! Det är viktigt att få en överblick över familjernas
            verkliga ekonomiska situation i vårt land.
          </note>
          <note>
            De drygt 80 miljarder kronor samhället betalar i dag i familjepolitiskt
            stöd måste fördelas på ett acceptabelt sätt. Syftet med den översyn
            som vi kristdemokrater har förordat av detta stöd bör vara att
            ge föräldrar och vårdnadshavare större inflytande över hur resurserna
            används.
          </note>
          <note>
            När vårdnadsbidraget infördes fick vi bekräftat att småbarnsfamiljerna
            vill bestämma själva hur de skall ordna sin barnomsorg. En rättvis
            fördelning per barn skulle drastiskt öka valfriheten och rättvisan
            samt skapa bättre förståelse för nödvändiga besparingar.
          </note>
          <note>
            Framtidens familjepolitik skall ge makt åt familjen där familjens
            egna önskemål och barnens behov sätts i centrum.
          </note>
          <note type="speaker">
            Anf. 85 BENGT LINDQVIST (s)
          </note>
          <note>
            Fru talman! Jag skall i detta anförande ta upp levnadsförhållandena
            i Stockholmsregionen av det skälet att det nu finns starka motiv
            för att varna för den växande segregationen inom det här området.
          </note>
          <note>
            Jag brukar säga att Sockholm har flera ansikten, och det stämmer
            verkligen. Här finns rikedomen och utvecklingsmöjligheterna sida
            vid sida med växande utslagning och social misär. Medelinkomsten
            är här högre än genomsnittligt i landet, och samtidigt finns här
            fler låginkomsttagare. Här finns de dyraste bostäderna och samtidigt
            den största trångboddheten. Utbudet av kultur och nöjen är det
            rikaste i landet samtidigt som droger, våld och kriminalitet nu
            växer i omfattning. Här finns jungfrulig natur och fin miljö sida
            vid sida med omfattande miljöförstörelse och starkt nedslitna
            bostadsområden.
          </note>
          <note>
            De geografiska skillnaderna inom regionen i fråga om sociala
            och ekonomiska levnadsvillkor är av gammalt datum. I den ekonomiska
            krisens spår har dessutom en brutal arbetslöshet och försämrad
            social service medfört att nya grupper dras in i svårigheter.
          </note>
          <note>
            En nyliberalt orienterad politik som gett köpstarka intressen
            ökat spelrum att ta för sig av det bästa regionen har att erbjuda
            skärper motsättningarna. Segregationen ökar snabbt.
          </note>
          <note>
            En liknande utveckling finns för övrigt i de övriga storstadsregionerna
            i landet. Om vi inte med gemensamma krafter lyckas vända denna
            utveckling kommer det två tredjedels-samhälle som vi inte vill
            ha att mycket snabbt etablera sig i våra storstäder. Det är ett
            skrämmande perspektiv.
          </note>
          <note>
            Jag vill gärna ge ytterligare några exempel på de negativa inslag
            som finns i utvecklingen i Stockholmsområdet och som vi måste
            åtgärda om vi skall ha någon möjlighet att vända den här utvecklingen.
          </note>
          <note>
            Bostadsbyggandet har inte sedan sekelskiftet varit så lågt som
            nu. Endast 2 000 lägenheter påbörjades under 1993 inom Stockholms
            län och nedgången fortsätter. På samma gång ökar nu befolkningen
            snabbare än tidigare inom det här området, 1993 med
          </note>
          <note>
            16 700 invånare.
          </note>
          <note>
            Ett annat problem är att bostadskostnaderna är så höga att utrymmet
            för reparation och underhåll är mycket begränsat.
          </note>
          <note>
            Sammantaget medför dessa problem inom bostadssektorn att vi snabbt
            går mot bostadsbrist och en förslumning av vissa befintliga bostadsområden
            som vi hittills varit förskonade ifrån i Sverige.
          </note>
          <note>
            Liksom i övriga landet är arbetslösheten hög inom området. Den
            främsta kampen mot de sociala problemen står naturligtvis kring
            arbetslösheten. Men här finns också särskilda problem i anslutning
            till arbetslösheten. De har till stor del att göra med tillströmningen
            av utländska medborgare och flyktingar som har ökat under den
            senaste tiden. Mellan 1992 och
          </note>
          <note>
            1993 ökade socialbidragskostnaderna inom Stockholms län med 30
            % och är nu tre gånger så höga per invånare som genomsnittligt
            i landet.
          </note>
          <note>
            Denna ökning har uppenbarligen samband med arbetslöshetens karaktär.
            Under 1994 saknade var tredje arbetslös inom det här området både
            KAS och a-kassa. Socialbidragskostnaderna väntas fortsätta att
            stiga.
          </note>
          <note>
            Fru talman! Det är naturligtvis viktigt att se de stora och rika
            möjligheter som huvudstadsregionen i vårt land har att erbjuda.
            Samtidigt får vi inte blunda för de allvarliga sociala problem
            som finns här och som just nu ökar i omfattning. Om vi vill tillvarata
            regionens stora möjligheter och om vi samtidigt vill skapa ett
            Stockholm som är tryggt, tillgängligt och bra att leva i för alla
            då måste snabba och effektiva åtgärder sättas in. Då måste Stockholms
            kommun och övriga kommuner inom det här området samla sig till
            en offensiv mot den växande segregationen. Då måste landstinget
            prioritera åtgärder som utjämnar skillnaderna både i social service
            och tillgänglighet.
          </note>
          <note>
            Även staten har ett ansvar i detta. Det är nödvändigt, enligt
            min uppfattning, att olika statliga åtgärder inom exempelvis arbetsmarknads-,
            bostads- och socialpolitiken tar hänsyn till de speciella förhållanden
            som finns inom Stockholmsregionen liksom inom de övriga storstadsregionerna.
          </note>
          <note>
            Det är, fru talman, med andra ord hög tid att skapa ett samlat
            program mot den växande segregationen.
          </note>
          <note>
            Anf. 86 Socialminister INGELA
          </note>
          <note>
            THALÉN (s)
          </note>
          <note>
            Fru talman! Med anledning av det Bengt Lindqvist sade tycker
            jag att det kan finnas skäl att för riksdagen redovisa att regeringen
            har för avsikt att tillsätta en särskild kommitté med företrädare
            för de tre storstäderna. Kommittén skall få i uppdrag att titta
            på storstadsområdenas olika problem.
          </note>
          <note>
            Storstadsutredningen, som tillkallades i oktober
          </note>
          <note>
            1988 redovisade i 13 olika underlagsrapporter bl.a.
          </note>
          <note>
            välfärd och segregation i de olika storstadsregionerna
          </note>
          <note>
            - Storstadsliv, rika möjligheter, hårda villkor, vissa synpunkter.
            Därefter har ett antal projekt genomförts med hjälp av medel ur
            allmänna arvsfonden. Det har varit ett antal samverkansprojekt
            med bl.a. Arbetsmarknadsstyrelsen, socialtjänst och försäkringskassa.
          </note>
          <note>
            Men detta räcker inte. Vi föreslår nu att kommittén skall analysera
            olika processer. Man skall föreslå projekt med samverkan tillsammans
            med kommunerna. Man skall också samarbeta kring olika aktiviteter.
          </note>
          <note>
            Allt detta skall ske i syfte att hitta metoder och kanske också
            komma med förslag om att röja undan eventuella hinder för att
            kunna använda de resurser som ändå finns i samhället till bästa
            möjliga nytta för de grupper som har behov av stöd. Det kan gälla
            upprustning av den fysiska närmiljön. Det kan gälla lekmiljön
            eller det kulturella utbudet. Självklart kan det också gälla möjligheten
            att komma tillbaka till en fast kontakt i arbetslivet. Man skall
            vidare försöka hindra att människor slås ut till förtidspensioneringar
            och långvariga sjukskrivningar.
          </note>
          <note>
            Anf. 87 BENGT LINDQVIST (s) replik
          </note>
          <note>
            Fru talman! Jag vill tacka för beskedet från socialministern.
            Jag vill bara understryka ett par saker.
          </note>
          <note>
            Jag tror säkert att vi är överens om att situationen har förvärrats
            avsevärt sedan 1988, dvs. sedan de för den tiden bra rapporterna
            skrevs.
          </note>
          <note>
            Jag tror också att det är väldigt viktigt, och det framgår av
            socialministerns sätt att tala om detta, att arbetet blir aktionsinriktat.
            Det är bråttom. Det är mitt viktigaste budskap. Segregationsprocessen
            går oerhört fort. Vi har inte tid att sitta och fundera under
            något år för att sedan agera.
          </note>
          <note>
            Vidare är det också viktigt att samtidigt som arbetet är aktionsinriktat
            att vi banar väg för att öka förståelsen kring de processer som
            driver fram segregationen. Det är kanske, dess värre, ett arbete
            som också kommer att få bedrivas på litet längre sikt.
          </note>
          <note>
            Med dessa tre kommentarer tar jag emot det mycket positiva beskedet.
          </note>
          <note type="speaker">
            Anf. 88 EWA LARSSON (mp)
          </note>
          <note>
            Fru talman! Jag skall fortsätta där Bengt Lindqvist slutade.
            Jag vill först deklarera att vi i Miljöpartiet gärna ställer upp
            med gemensamma krafter. Det behövs nu med tanke på barns utsatthet
            och den negativa utvecklingsspiral vi är inne i.
          </note>
          <note>
            Ingela Thalén tog upp en fråga om en kommitté.
          </note>
          <note>
            Jag vill också understryka det Bengt Lindqvist sade:
          </note>
          <note>
            Det måste bli en snabb behandling i kommittén,
          </note>
          <note>
            "Snabbstorstadskommittéarbete" - eller något liknande! Annars
            riskerar vi att det blir barnen som blir lågkonjunkturens offer.
          </note>
          <note>
            Vi vet att stora förändringar har skett i kommunernas verksamhet
            under de senaste åren. Nu skall jag strö ytterligare salt i såren.
            Den nya kommunallagen har föranlett nya nämndstrukturer, organisations-
            och driftsformer. Det känner vi till. Skolorna producerar numera
            utbildning, och barnstugorna är resultatenheter. Samtidigt har
            en alltmer försämrad ekonomi, kombinerat med utökat kommunalt
            ansvar och minskade statsbidrag, ställt väldigt stora krav på
            besparingar och nedskärningar. Besparingarna visar sig vara störst
            på de områden som rör just barn, som utgör en av de största kommunala
            verksamheterna.
          </note>
          <note>
            I snitt väntas kommunerna spara 7 % på verksamhet riktad till
            barn och unga jämfört med 6 % i den totala kommunala verksamheten.
            Skillnaden är större i storstadsregionerna, som flera andra har
            tagit upp tidigare, där kostnaderna för barnomsorg väntas dras
            ned med 15 % jämfört med 7 % i övrig verksamhet.
          </note>
          <note>
            Detta har skett i en tid när arbetslösheten ökat och hushållens
            ekonomi kraftigt försämrats. Socialstyrelsen konstaterar i sin
            studie av barns villkor i förändringstider att det finns allvarliga
            brister i planering, uppföljning och utvärdering av förändringarnas
            betydelse för just barn och unga. Man gör bedömningen att när
            utbudet inom barn- och ungdomsverksamheten minskar, när kvaliteten
            försämras och/eller avgifterna höjs, får den enskilda familjens
            ekonomiska situation ökad betydelse för barnets välfärd. Se där
            i dagarna
          </note>
          <note>
            Feldt som föreslår ökade avgifter till dagis.
          </note>
          <note>
            Möjligheterna att med egna pengar ur egen ficka kompensera försämringarna
            skiljer sig åt mellan de olika familjerna. Här utgör låginkomsttagarna,
            särskilt ensamstående föräldrar, mest kvinnor, grupper med små
            ekonomiska marginaler. Skillnaden i uppväxtvillkor mellan olika
            grupper av barn och unga tenderar att öka hela tiden, framför
            allt i storstadsregionerna - enligt Socialstyrelsen.
          </note>
          <note>
            Låt oss se på kostnadsminskningar i procent av kommunernas beräknade
            totala besparingar, ligger besparingssnittet i kommunal verksamhet
            på 6 %.
          </note>
          <note>
            Inom barnomsorgen ligger genomsnittet på 7 %. I
          </note>
          <note>
            storstäderna är det, som jag har sagt tidigare, 15 %.
          </note>
          <note>
            Inom musikskolan är snittet 12 %, fritidsverksamheten 12 %, aktivitetsstöd
            till organisationer 8 %.
          </note>
          <note>
            Ja, i 90 % av kommunerna är det vanligaste sättet att spara på
            barnrelaterad verksamhet att minska antalet anställda. Samtidigt
            blir barngrupperna större och taxorna höjs successivt. Vart tredje
            daghem hade 1993
          </note>
          <note>
            avdelningar med 18 eller fler barn i gruppen. Ca 40 %
          </note>
          <note>
            av barnen under tre år fanns hösten 1993 i grupper med fler än
            15 barn. Det är en ökning med 25 % jämfört med året innan - allt
            i ivern att kunna klara de sparbeting som kommunerna har blivit
            ålagda.
          </note>
          <note>
            Det finns mycket mer att säga om detta.
          </note>
          <note>
            Låt oss titta på de vuxna som arbetar kring barnen.
          </note>
          <note>
            I min Stockholmsförort söder om Slussen bor 29 000
          </note>
          <note>
            invånare. Av dem är 5 500 barn och ungdomar och
          </note>
          <note>
            2 500 förskolebarn. Kring dessa barn och ungdomar arbetar ungefär
            150 personer i 20 olika verksamheter.
          </note>
          <note>
            Då har jag inte räknat in skola och förskola. Om någon av dem
            räddar ett barn från att komma snett i livet har den personen
            tjänat in sin livslön. Rent teoretiskt vore det inte så svårt
            att klara arbetet. Redan i förskolan ser man vilka barn som behöver
            extra resurser. Men de måste finnas och prioriteras. Samordningen
            behöver öka.
          </note>
          <note>
            Ett kännetecken hos de befolkningsgrupper som lever under fattigdomsrisken
            är avsaknad av makt och inflytande över de förhållanden som skapar
            ojämlikhetsmönster. Det är här vi politiker i riksdagen kommer
            in. Vi måste ta ansvar för helhetsutvecklingen i samhället, precis
            som Bo Holmberg sade i sitt anförande. Men han glömde kulturutskottets
            ansvar för samhällsutvecklingen. Där är jag ledamot.
          </note>
          <note>
            Beroende på hur mycket politiker satsar på kultur i ett samhälle,
            kan man se hur högt samhället är utvecklat. Det visar historien,
            och det visar framtiden. Vi behöver mycket motkulturer för att
            bemöta de bilder som media ger av oss föräldrar - hur hemska vi
            är -
          </note>
          <note>
            av barn och ungdomar. Vi behöver lyfta fram de positiva bilderna
            av oss alla, den friska kärnan så att vi kan växa tillsammans.
          </note>
          <note type="speaker">
            Anf. 89 INGRID NÄSLUND (kds)
          </note>
          <note>
            Fru talman! Ärade ministrar och riksdagsledamöter! Ärade åhörare!
            Jag ber att få ge er en eloge för ert tålamod, för att ni är kvar
            under denna långa debatt.
          </note>
          <note>
            Det känns roligt för oss som kommer in mot slutet av debatten.
          </note>
          <note>
            Jag kommer i dag att dröja något vid en av de grupper som är
            utsatta i samhället, en grupp som vi behöver bry oss om på ett
            särskilt sätt. Det rör sig om barn till missbrukare, i synnerhet
            till alkoholmissbrukare.
          </note>
          <note>
            Som väl är har vi i Sverige fortfarande en enad front mot narkotika.
            Vi är medvetna om att liberaliseringstendenserna är en stor fara
            i allt fler länder i
          </note>
          <note>
            Europa. Även om en och annan debattör dragit en lans för liberalisering
            också på våra breddgrader är dock enigheten om att narkotikan
            inte är en accepterad drog i det svenska samhället mycket stor
            bland både politiker och allmänhet - även om risken finns att
            den accepteras i vissa innekretsar.
          </note>
          <note>
            Narkotikan är därför inte det största problemet i det svenska
            samhället, även om vi gör väl i att iaktta mycket stor vaksamhet,
            speciellt med tanke på EU
          </note>
          <note>
            och när det gäller att göra vår röst hörd där mot liberaliseringstendenserna.
          </note>
          <note>
            Alkoholen är ett så mycket större problem både medicinskt och
            socialt eftersom den drabbar så många fler människor. Även det
            faktum att inställningen till alkoholen är så olika gör att vi
            tycks ha svårt att tackla de problem som den för med sig för en
            stor del av befolkningen.
          </note>
          <note>
            Under förra mandatperioden tillsattes en alkoholkommission vars
            uppgift var att dels analysera läget, dels komma med förslag på
            lämpliga åtgärder för att minska alkoholbruket. Vi har ju ställt
            upp på
          </note>
          <note>
            Världshälsoorganisationens mål att bruket av alkohol skall minska
            med 25 % fram till år 2000.
          </note>
          <note>
            Vi kristdemokrater ansåg det mycket angeläget att få en klar
            bild av hur alla de barn som växer upp i hem där alkohol missbrukas
            har det. Vi arbetar för att detta skulle vara en av Alkoholkommissionens
            uppgifter.
          </note>
          <note>
            Alkoholkommissionen kom ut med ett delbetänkande, SOU 1994:29,
            som handlar om just dessa barns situation. Man uppskattar att
            de svenskar som dricker så mycket alkohol att det har en negativ
            inverkan på deras hälsa, familjeliv och arbete kan uppgå till
            så många som 300 000 personer.
          </note>
          <note>
            Det allvarligaste problemet är dock de barn som växer upp i familjer
            med verkliga missbruksproblem.
          </note>
          <note>
            Dessa barn bor mitt ibland oss, men hur deras liv ter sig har
            de flesta av oss egentligen inte en aning om.
          </note>
          <note>
            Hur har de det egentligen? I vilken utsträckning far de illa
            av föräldrarnas missbruk? Får många av dem otillräcklig hjälp
            eller kanske ingen hjälp alls? Hur många av dem hamnar själva
            i missbruk eller i andra svårigheter på grund av sina uppväxtförhållanden?
          </note>
          <note>
            Dessa frågor är allvarliga och de borde inte lämna någon av oss
            oberörd.
          </note>
          <note>
            Jag vill påstå att många av dessa barn blir bestulna på sin barndom.
            Dessa barn är precis som andra barn mycket solidariska med sina
            föräldrar. De drar sig ofta för att berätta om sin svåra situation
            och lämnas kanske delvis därför helt utan hjälp. Olika undersökningar
            tyder på att så många som 10 % av barnen -
          </note>
          <note>
            t.o.m. siffran 15 % har nämnts - föds i hem där en förälder eller
            båda föräldrarna har problem med alkohol.
          </note>
          <note>
            Alkoholkommissionens analys av alkoholmissbrukets sociala konsekvenser
            visar på ett brett skadepanorama för barnens del, med konsekvenser
            långt upp i vuxen ålder. Alkoholkommissionen redogör för ett flertal
            olika undersökningar av barn från hem med missbruksproblem.
          </note>
          <note>
            De barn som i Sverige tas om hand för samhällsvård kommer ofta
            från hem med missbruksproblem.
          </note>
          <note>
            De flesta bor emellertid kvar i sina hem och far då illa i det
            tysta på grund av föräldrarnas missbruk. Som jag tidigare nämnde
            är dessa barn, som de flesta andra barn, mycket solidariska. De
            vill skydda sina föräldrar. De kanske också bär på en skamkänsla
            och inte vill tala om hur det är, därför att de tror att det endast
            är de som har det så här.
          </note>
          <note>
            Barn till missbrukare tar ofta ett ansvar som är långt större
            än det som är normalt för deras ålder.
          </note>
          <note>
            Som exempel nämndes i Alkoholkommissionens betänkande en flicka
            som, trots att fadern flyttat ifrån familjen, varje helg sökte
            upp honom för att vara honom till hjälp när han drack mer än han
            själv klarade av. Hon var hos fadern från torsdag till söndag.
          </note>
          <note>
            Hon var den som tog hand om honom i hans elände.
          </note>
          <note>
            Den otrygga miljön, som ibland kan präglas av bråk och misshandel,
            kan leda till svåra störningar i barnets utveckling. Det kan röra
            sig om psykosomatiska problem, skolproblem och svårigheter med
            kompisar; sådana problem är vanliga i denna grupp.
          </note>
          <note>
            Det finns många olika undersökningar gjorda. Ändå kan man säga
            att folk i allmänhet har vetat alldeles för litet om denna grupp.
          </note>
          <note>
            Nylander kom i sin undersökning på 1950-talet fram till resultat
            liknande dem som framkommit i mer nyligen gjorda undersökningar.
            Redan under småbarnsåldern visar dessa barn tecken på en sämre
            allmän utveckling än andra barn. Dödligheten är högre osv. - man
            kan räkna upp många olika saker. Man har särskilt märkt att pojkar
            har svåra problem. Men kanske är det så att vi har svårare att
            identifiera problemen hos flickor.
          </note>
          <note>
            Det jag till sist skulle vilja nämna är att det är oerhört viktigt
            att vi utifrån Alkoholberedningens analys nu kommer till skott
            för att hjälpa dessa barn. Det finns ett antal grupper, men det
            är bara ett tiotal, som är direkt inriktade på dessa barn. Även
            om detta naturligtvis är kommunernas ansvar - ett stort sådant
            -
          </note>
          <note>
            måste vi signalera utifrån Alkoholkommissionens förslag och se
            till att detta arbete kommer i gång.
          </note>
          <note>
            Detta är verkligen barn som far illa och som vi alla har ansvar
            för.
          </note>
          <note type="speaker">
            Anf. 90 NALIN BAKSI (s)
          </note>
          <note>
            Fru talman! För mig innebär välfärd att alla får möjlighet att
            utbilda sig, att man kan lita på att bli omhändertagen på ett
            värdigt sätt om man inte kan ta hand om sig själv, att ha tillgång
            till den bästa sjukvård vilken ställning man än har när man blir
            sjuk och att alla ges möjlighet att efter sina förutsättningar
            försörja sig själva. Sverige är nog det land där vi kommit längst
            när det gäller att ge den tryggheten till alla invånare.
          </note>
          <note>
            När socialdemokraterna skapade det system som vi i dag har var
            stora delar av befolkningen engagerade. De kände stolthet över
            att deras politiker genomförde de reformer som man ville ha. Men
            systemet bygger på medborgarnas delaktighet. Det krävs t.ex.
          </note>
          <note>
            läkarintyg endast fr.o.m. den sjunde dagen, när man är sjukskriven.
            Och kontroller är sällsynta.
          </note>
          <note>
            Det betyder inte att man får sjukskriva sig när vädret är vackert.
            Så länge det bara är en och annan som gör det märks ingenting.
            De utnyttjar visserligen oss andra, men systemet fungerar om man
            blir sjuk.
          </note>
          <note>
            Men om den allmänna meningen blir att det är okej att fuska till
            sig försäkringsersättningar och bidrag hotar det hela välfärdssystemet.
            Samtidigt kan jag inte som politiker gå runt och uppmana medborgarna
            att slå vakt om välfärdssystemet, när det står att läsa i tidningar
            hur olika politiker utnyttjar de ersättningssystem som vi har.
          </note>
          <note>
            Om det är möjligt att få kostnadsersättning skall man fråga sig
            om man har den kostnaden, inte hur man kan få ersättningen. Därför
            är det bra att talmannen nu har tillsatt en grupp som skall se
            över alla ersättningsnivåer.
          </note>
          <note>
            Visst inser medborgarna att Sverige har dålig ekonomi. I valrörelsen
            lovade vi socialdemokrater ingenting annat än kärva tider. De
            som röstade på oss socialdemokrater gjorde det därför att de litar
            på att vi fördelar bördorna rättvist.
          </note>
          <note>
            Jag tror inte att det sticker folk i ögonen att ministrar och
            riksdagsledamöter är relativt välavlönade. För den tiden är förbi
            då man förväntade sig att alla sjuksköterskor, präster och politiker
            skall leva för sin uppgift som om det vore ett kall. Men jag tror
            inte att folk hade räknat med att drabbas av nedskärningar för
            att vi skall ha råd att betala offentliga sektorns chefer
          </note>
          <note>
            180 000 kr i månaden.
          </note>
          <note>
            Om vi skall kunna behålla vår gemensamma välfärd, måste vi återigen
            göra klart att den bygger på att alla människor i landet tar ett
            gemensamt ansvar. Ett sätt att göra det på är helt enkelt att
            vi politiker föregår med gott exempel.
          </note>
          <note type="speaker">
            Anf. 91 KARIN WEGESTÅL (s)
          </note>
          <note>
            Fru talman! Jag såg i Aftonbladet i förra veckan att biträdande
            socialministern Anna Hedborg fick frågan om hon liksom alla andra
            var stolt över pensionsöverenskommelsen. Det är inte svaret som
            är intressant, för det var ju givet, utan frågan. Hur vet intervjuaren
            att alla är stolta över pensionsöverenskommelsen? Ingen vet ju
            vad denna uppgörelse kommer att innehålla, eftersom det slutgiltiga
            beslutet inte är fattat och många problem är olösta.
          </note>
          <note>
            Den 8 juni 1994 godkände riksdagen de riktlinjer för en reformering
            av det allmänna ålderspensionssystemet som lades fram i regeringens
            proposition
          </note>
          <note>
            1993/94:250. Propositionen baserades på den överenskommelse som
            träffades inom Pensionsarbetsgruppen, den s.k. pensionsuppgörelsen,
            mellan företrädare för de fyra dåvarande regeringspartierna och
          </note>
          <note>
            Socialdemokraterna. Men propositionen avvek på många viktiga
            områden från arbetsgruppens förslag.
          </note>
          <note>
            Detta berodde på att det, trots att remisstiden var så kort,
            hade kommit in många viktiga synpunkter på arbetsgruppens betänkande.
          </note>
          <note>
            Regeringsförslaget innebar att ikraftträdandet flyttades fram
            ett år, till den 1 januari 1996. Ett stort antal viktiga frågor
            ansågs behöva ytterligare beredning. Detta stämde också väl överens
            med remissinstansernas synpunkter. Sedan dess har följande hänt.
          </note>
          <note>
            Den 1 januari 1995 infördes en allmän egenavgift, som uppgår
            till 1 % av den pensionsgrundande inkomsten.
          </note>
          <note>
            Dessutom skall pensionsavgiften för inkomstdelar över förmånstaket
            i pensionssystemet fr.o.m. år 1995
          </note>
          <note>
            föras till statsbudgeten i stället för till AP-fonden.
          </note>
          <note>
            Därtill skall fr.o.m. 1995 en del av pensionsavgifterna sättas
            av till en särskild förvaltning för det premiereservsystem som
            skall inrättas i det nya pensionssystemet, för individuella premiereservkonton.
            Regeringen har uppdragit åt en särskild utredare att lämna förslag
            till hur detta system tekniskt bör utformas.
          </note>
          <note>
            Regeringen föreslår nu i årets budget att ikraftträdandet av
            det nya pensionssystemets intjänanderegler bör flyttas fram ytterligare
            ett år, till den 1 januari
          </note>
          <note>
            1997, dvs. två år senare än vad pensionsuppgörelsen innebar.
          </note>
          <note>
            Socialdepartementet kommer under våren att remittera en departementspromemoria
            med förslag om lagförslag om bl.a. intjänande av inkomstrelaterad
            pension i det nya pensionssystemet. Regeringen menar att det är
            av stor vikt att dessa förslag till detaljutformning blir föremål
            för en ordentlig remissbehandling. Tillsammans med remissynpunkterna
            skall departementspromemorian läggas till grund för en proposition
            till riksdagen. I den fortsatta beredningen kommer vidare förslag
            till den finansiella infasningen av pensionsreformen och förslag
            om den lagtekniska utformningen av garantipensionen och det s.k.
            premiereservsystemet att läggas fram.
          </note>
          <note>
            Det är bra att regeringen flyttar fram tidpunkten för när det
            nya pensionssystemet skall träda i kraft -
          </note>
          <note>
            för att ge tid till ett ordentligt remissförfarande. Det är ett
            erkännande till alla dem som ansåg att tiden för att sätta sig
            in i ett så komplicerat problem som byte av pensionssystem, och
            allt vad detta innebär för den enskildes framtida trygghet, var
            alldeles för kort.
          </note>
          <note>
            Jag hoppas innerligt att det material som kommer att gå ut på
            remiss blir lätt att få tag på och utformat så att det stimulerar
            till diskussion - ingen ny reklambroschyr alltså.
          </note>
          <note>
            Att förtroendet för det kommande pensionssystemet är svagt kan
            man se på att nytecknat pensionssparande i privata former varit
            rekordhögt under 1994.
          </note>
          <note>
            När beslutet om riktlinjerna för ett nytt pensionssystem diskuterades
            i juni tog jag upp många av de oklarheter som den dåvarande regeringen
            sköt framför sig. Jag vill nämna några:
          </note>
          <note>
            den eventuella växlingen mellan arbetsgivaravgifter och egenavgifter;
          </note>
          <note>
            nedsmältningen av AP-fonden;
          </note>
          <note>
            finansieringen av förtidspensioneringen och efterlevandeskyddet;
          </note>
          <note>
            utformning och konsekvenser av pension för s.k.
          </note>
          <note>
            barnår, som arbetar mot arbete och utveckling och mot jämställdhet;
          </note>
          <note>
            behovet av jämställdhetsanalys;
          </note>
          <note>
            garantipensionens betydelse för dem med genomsnittslöner och
            lägre löner i samband med avtrappning av avtalspension;
          </note>
          <note>
            utformning av pensionsrätt vid studier, så att det livslånga
            lärandet inte motverkas;
          </note>
          <note>
            indexeringen och konsekvenserna även för dem som redan är pensionärer
            efter år 2000;
          </note>
          <note>
            spärregeln som begränsar möjligheterna för dem med låga inkomster
            att utnyttja den flexibla pensionsåldern;
          </note>
          <note>
            de fördyrade kostnaderna för den ökade byråkratin i det nya systemet.
          </note>
          <note>
            Det är alltså många frågor som man har lämnat öppna och som vi
            väntar att få svar på.
          </note>
          <note>
            Fru talman! Jag är mycket oroad över den beslutsgång som tillämpas
            för den viktiga pensionsfrågan.
          </note>
          <note>
            Den borgerliga regeringen tillsatte en genomförandegrupp för
            att "vårda uppgörelsen". Om man efter allt utredningsarbete som
            gjorts efter junibeslutet inte kan komma överens skall Pensionsarbetsgruppens
            ursprungliga förslag gälla.
          </note>
          <note>
            Av de riksdagsledamöter som skall fatta det avgörande beslutet
            var inte mer än hälften med när principbeslutet fattades i juni
            1994 - resten är nya.
          </note>
          <note>
            Uppgörelsen var en kompromiss, gjord vid ett givet maktförhållande.
            Nu är majoritetsförhållandet ett annat. Ett nytt parti, Miljöpartiet,
            har kommit in, och
          </note>
          <note>
            Ny demokrati är inte längre med.
          </note>
          <note>
            Fru talman! Jag förväntar mig att vi får ett fullständigt beslutsunderlag,
            som färdigställts efter genomgående diskussioner, och att alla
            som skall ta ansvar för pensionerna i framtiden skall kunna påverka
            beslutet. Det är ju ändå innehållet i det framtida pensionssystemet
            och konsekvenserna av detta som beslutet kommer att gälla - inte
            formerna för ärendebehandlingen.
          </note>
          <note>
            Anf. 92 Statsrådet ANNA HEDBORG (s)
          </note>
          <note>
            Fru talman! Det har fattats beslut i riksdagen om pensionsuppgörelsen
            vad gäller principerna. Karin
          </note>
          <note>
            Wegestål beskrev vältaligt den process som återstår innan det
            nya systemet är fullständigt genomfört.
          </note>
          <note>
            Jag begärde ordet bara för att säga att det är alldeles självklart
            att riksdagen skall få ett fullständigt underlag från denna process.
            Det är just därför som vi bl.a. har skjutit upp tidpunkten för
            införande av lagregleringen beträffande intjänandereglerna. Det
            blir en ganska mastig lagbok, som måste både remitteras och diskuteras
            ordentligt. Riksdagen måste också få tillräcklig tid för att behandla
            den, liksom alla de övriga frågorna.
          </note>
          <note>
            Det är däremot naturligt att vi vet ganska väl hur det kommer
            att se ut i praktiken. Visst återstår många tekniska frågor, men
            de absolut avgörande frågorna har redan behandlats. Jag tror därför
            inte att någon som vill sätta sig in i frågorna behöver tvivla
            på vad som i grund och botten kommer att gälla för framtiden.
            Vi kommer naturligtvis att vara mycket noga med att se till att
            riksdagen får allt det underlag som krävs för att kunna fatta
            detaljbesluten.
          </note>
          <note>
            Anf. 93 KARIN WEGESTÅL (s) replik
          </note>
          <note>
            Fru talman! Jag vill varmt tacka statsrådet för detta förtydligande.
            Jag är mycket nöjd med det. Jag var mycket glad redan över skrivningen
            i budgetpropositionen, men det är alldeles utmärkt att vi nu har
            fått detta besked. Jag ser fram mot en fortsatt debatt, så att
            vi får ett verkligt bra pensionssystem.
          </note>
          <note>
            Bostadspolitiken
          </note>
          <note type="speaker">
            Anf. 94 KNUT BILLING (m)
          </note>
          <note>
            Fru talman! I den tidigare debatten talade man en del om bostadssegregation.
            Det kan vara anledning att inleda den här diskussionen med att
            säga att hade den politik som innebär att man sätter konsumenten
            och valfriheten i främsta rummet fått existera i Sverige under
            de decennier som miljonprogramsområdena byggdes, hade de inte
            byggts. Vi skulle ha haft mänskligare bostadsområden, som hade
            varit betydligt bättre i många avseenden. Det här är resultatet
            av den socialistiska planhushållningspolitik som kännetecknade
            60- och 70-talet när det gäller bostadsbyggandet.
          </note>
          <note>
            Eftersom talartiden inte är så lång är det inte så många ämnesområden
            man kan ta upp. Jag skall dock ta upp några.
          </note>
          <note>
            För ett år sedan sade Boverket att det då införda
          </note>
          <note>
            Annell-systemet var fördelaktigare än det tidigare systemet.
            Det berodde på att räntorna i Sverige hade sjunkit. Då fungerade
            systemet alldeles utmärkt. Det blev billigare för konsumenten,
            och resultatet för statskassan blev bättre.
          </note>
          <note>
            I dag kan vi konstatera att bostadslåneräntorna är ungefär fyra
            procentenheter högre. Man säger att
          </note>
          <note>
            Annell-systemet inte fungerar och att vi måste tillsätta en utredning
            för att se över systemet och få ett fungerande bostadspolitiskt
            finansieringssystem. Jag menar att det här är en felsyn i grunden
            - åtminstone om man har som utgångspunkt det som regeringen säger
            sig ha, nämligen att man inte kan acceptera högre bostadskostnader
            för statskassan än vad vi har i dag utan att man måste sikta på
            att subventionerna minskas. Det är då inte systemet det är fel
            på.
          </note>
          <note>
            Felet är att med 8 % realränta, dvs. ränta efter inflation, är
            i stort sett alla bostadsinvesteringar omöjliga - om man inte
            är ekonomiskt oberoende av avkastningen eller allmänt våghalsig.
            Avkastningen på de investerade pengarna är betydligt större om
            pengarna står på banken än om de investeras i bostäder.
          </note>
          <note>
            Det beror inte på finansieringssystemet utan på den höga realräntan.
          </note>
          <note>
            Kostnaden för att köpa en begagnad bostad är dessutom väsentligt
            lägre än för en ny bostad. Det medför att kreditföretagen självfallet
            funderar mer än en gång när det gäller utlåning av pengar till
            bostäder.
          </note>
          <note>
            Det kan man ha synpunkter på. Kreditföretagen har dock ett ansvar
            att se till att kreditförluster inte uppstår. Vi skall nog vara
            tacksamma för att den synen åter präglar verksamheten.
          </note>
          <note>
            I stora delar av landet finns outhyrda eller osålda bostäder.
            Därför är investeringen än mer osäker. Det har inte heller något
            med finansieringssystemet att göra. Det behövs således inget nytt
            finansieringssystem för att enskilda hushåll skall få en möjlighet
            att klara sina boendekostnader, om man har som utgångspunkt att
            subventionerna icke kan tillåtas öka.
          </note>
          <note>
            Vad som behövs är lägre räntor, och det är ingenting som vi kan
            beordra fram i riksdagen. Lägre räntor kan vi bara få genom att
            genomföra större besparingar i statsbudgeten än vad socialdemokraterna
            hittills har förordat. Det är den enda möjligheten att få ned
            räntorna.
          </note>
          <note>
            Skattehöjningar - socialdemokraternas främsta ledstjärna för
            att lösa problemen - löser inga problem.
          </note>
          <note>
            De skapar i stället problem, eftersom hushållens betalningsförmåga
            minskar och produktions- och boendekostnaderna blir högre.
          </note>
          <note>
            Det är detta som ligger bakom att vi moderater säger att fastighetsskatterna
            inte skall höjas. Vi skall i stället genomföra besparingar i statsskulden.
          </note>
          <note>
            En annan fråga som är minst lika angelägen är att få fram s.k.
            ägarlägenheter. Det innebär att människor som bor i flerbostadshus
            äger sin bostad. Det är väldigt många människor som vill bo i
            flerbostadshus.
          </note>
          <note>
            Ägarlägenheter är en självklarhet i större delen av
          </note>
          <note>
            Europa. Det finns i stort sett i hela Europa, förutom i
          </note>
          <note>
            Sverige. Hittills har jag inte hört något sakskäl från någon
            socialdemokrat mot att införa ägarlägenheter.
          </note>
          <note>
            Det skulle vara intressant att i dagens debatt få höra något
            skäl till varför Socialdemokraterna motsätter sig införande av
            ägarlägenheter.
          </note>
          <note>
            Ytterligare en sak som jag är angelägen att snart få klarhet
            i och få genomfört är ett bosparsystem. Förra året hade jag regeringens
            uppdrag att utreda ett förslag. Jag gjorde det och lade fram förslaget.
            Det har varit ute på remiss. Utredningen tillsattes efter en enhällig
            beställning från riksdagen. Nu tycker jag att det är hög tid att
            vi inte säger att frågan skall utredas igen - och därmed ytterligare
            försenas - utan att vi säger klart och tydligt ifrån att riksdagen
            under detta riksmöte skall fatta beslut om att införa ett fungerande
            bosparsystem. Det förslaget finns nu framlagt. Därför hoppas jag
            att förnuftet får segra över den politiska dogmatiken och att
            förslaget genomförs under årets riksmöte.
          </note>
          <note type="speaker">
            Anf. 95 ESKIL ERLANDSSON (c)
          </note>
          <note>
            Fru talman! Boendet spelar som bekant en viktig roll i alla människors
            tillvaro. Byggandet och boendet svarar dessutom för en betydande
            del av vår samhällsekonomi. Boendet kan på så sätt sägas ha betydelse
            för människors välfärd och trygghet både ekonomiskt och socialt.
            Alla människor behöver bra bostäder till rimliga kostnader.
          </note>
          <note>
            Vi i Centern ser bostaden som en del av välfärden.
          </note>
          <note>
            Vi säger också att denna välfärd skall fördelas rättvist och
            att den skall omfattas av alla. För att uppnå dessa mål förutsätts
            att vi har en sammanhållen bostadspolitik. Man kan nog påstå att
            bostadspolitiken inte har varit sammanhållen under de år som vi
            har närmast bakom oss. Vi säger också att byggandet och valet
            av bostäder skall utgå ifrån människors behov av bostäder.
          </note>
          <note>
            Byggande och boende på en öppen marknad måste förenas med att
            samhället, dvs. vi, i stor utsträckning anger spelregler och fasta
            förutsättningar för byggandet och boendet. Sådana fasta förutsättningar
            tycker jag till stora delar har saknats de senaste åren. Spelreglerna
            har ändrats alltför ofta.
          </note>
          <note>
            För att nya bostäder skall vara tillgängliga för alla hushåll,
            dvs. även för hushåll med låga sammanlagda inkomster, krävs ett
            statligt grundansvar för bostadsfinansieringen. Men det behöver
            naturligtvis inte vara ett system med generella bostadssubventioner.
            Det kan vara ett system som utgörs av kombinationer av olika saker
            t.ex. kreditgarantier, behovsprövade stöd, sparstimulanser, bosparande
            och naturligtvis skattepolitiska instrument. När det gäller dessa
            samhälleliga stöd skall prioriteringar göras. De hushåll som mest
            behöver stöd skall prioriteras. Statens stöd skall enligt vårt
            förslag dessutom bara utgå när det gäller en normalbostad på 120
            kvadratmeter.
          </note>
          <note>
            Ny-, om- och tillbyggnadsverksamheten utgör som sagt en av de
            viktigaste motorerna i samhällsekonomin. Byggande får för den
            skull inte ske bara för byggandets skull. Ibland kan det vara
            nödvändigt med åtgärder för att få jämnare byggproduktion. Dessa
            åtgärder kan vara motiverade när man ser överhettningstendenser
            eller inflationsdrivande moment i samhällsekonomin, vilket byggandet
            i sig kan vara ibland. Under de senaste åren har vi också sett
            exempel på det.
          </note>
          <note>
            Bostadsmarknaden har varit utsatt för många och stora förändringar
            under de senaste åren. De fasta förutsättningar som jag tycker
            är så viktiga har saknats. Vad är det då vi från vår sida tycker
            är viktigt vad gäller fasta förutsättningar?
          </note>
          <note>
            Det måste föras en ekonomisk politik som gör att räntorna hålls
            på en stabil och låg nivå. Den ekonomiska politik vi har sett
            så här långt har inte medfört att räntorna vare sig varit låga
            eller hållits stabila.
          </note>
          <note>
            Vi tror också att vi måste skapa ett trovärdigt system för bosparande,
            som ger en möjlighet för unga människor - den unga generationen
            - att komma ut på bostadsmarknaden och skaffa sig egna bostäder.
          </note>
          <note>
            Vi tror att räntebidragen på sikt måste avskaffas.
          </note>
          <note>
            De måste, för att kunna avvecklas, ersättas med någonting annat.
            Om räntebidragen ersätts med en rejäl sänkning av byggmomsen enligt
            vårt förslag kommer subventionerna de boende direkt till del.
            Samtidigt skapar ett sådant system långsiktighet och stabilitet.
          </note>
          <note>
            Ett statligt bidrag ersätts med andra ord av ett direkt stöd,
            förlagt till investeringstillfället. Systemet blir på detta sätt
            fast och ger de boende och investerarna stabila och långsiktiga
            förutsättningar som inte kan ändras inför framtiden. En gång givna
            förutsättningar kan alltså på detta sätt inte ändras.
          </note>
          <note>
            Statens kostnader kommer också tidsmässigt vid investeringstillfället.
            Vi får på detta sätt ingen eftersläpning, vilket vi har i dag,
            vad gäller de statliga utgifterna kring boendet.
          </note>
          <note>
            Den socialdemokratiska regeringen har nu aviserat en bostadspolitisk
            utredning. Vi tycker att det är bra.
          </note>
          <note>
            Vi har krävt det i flera år. Vi hoppas att många av de förslag
            vi har i vår bostadspolitiska motion bereds och behandlas i denna
            utredning och att man tar fasta på dessa förslag. De ger stabilitet
            och fasthet i boendet och byggandet inför framtiden. Allt detta
            bör man göra för att utveckla det vi tycker är viktigt: grundtryggheten
            - rätten att bo.
          </note>
          <note>
            Anf. 96 KNUT BILLING (m) replik
          </note>
          <note>
            Herr talman! Jag har två frågor till Eskil Erlandsson. Jag förstod
            det så, att han menade att man behöver en sammanhållen bostadspolitik.
            Jag tror att han sade att det inte har varit så under senare år.
          </note>
          <note>
            Jag vill fråga Eskil Erlandsson exakt vad som är meningen med
            detta. Vad är avsikten med en sammanhållen bostadspolitik? Vad
            är det Eskil Erlandsson vill ha?
          </note>
          <note>
            Han talade om behovet av jämnare bostadsproduktion. Hur vill
            han åstadkomma en jämnare bostadsproduktion?
          </note>
          <note>
            Anf. 97 ESKIL ERLANDSSON (c) replik
          </note>
          <note>
            Herr talman! Jag tror att det är viktigt att vi återigen får
            ett bostadsdepartement. Det har saknats under ett antal år, vilket
            har medfört att de bostadspolitiska frågorna har varit splittrade
            på alltför många departement.
          </note>
          <note>
            Det är alldeles självklart att det är betydligt svårare att styra
            produktionen, eftersom den styrs av konjunkturen. Men försök som
            ibland har varit lyckade har gjorts. Man har t.ex. infört investeringsavgifter
            när det funnits överhettningstendenser. Man kan självfallet också
            gynna en produktion när det är sämre tider, under lågkonjunktur,
            genom att ytterligare sänka t.ex. byggmomsen - allt enligt vårt
            förslag.
          </note>
          <note>
            Anf. 98 KNUT BILLING (m) replik
          </note>
          <note>
            Herr talman! Lösningen skulle alltså vara ett bostadsdepartement.
            Därmed har Eskil Erlandsson anslutit sig till en uppfattning som
            socialdemokraterna hade när de satt i opposition, nämligen att
            det som den dåvarande regeringen tyckte var klokt och riktigt
            inte var bra. Socialdemokraterna ville ju ha ett bostadsdepartement.
            Jag är inte säker på att de vill ha det nu.
          </note>
          <note>
            Det brukar ju skifta.
          </note>
          <note>
            Jag har väldigt svårt att förstå hela det resonemanget. Eskil
            Erlandsson borde ha drivit den frågan när vi hade en borgerlig
            regering. Vi hade inte något bostadsdepartement. Det fungerade
            alldeles utmärkt då. Vad är det som gör att det plötsligt skulle
            införas nu, då Eskil Erlandsson är i oppositionsställning? Jag
            tycker att det verkar vara en litet märklig typ av resonemang.
          </note>
          <note>
            Visst kan man införa skatter och investeringsavgifter. Leder
            det till en jämnare produktion? Se på de kontorsbyggnader som
            byggdes runtom i Sverige och i Stockholm under slutet av 80-talet.
            Det byggdes aldrig så mycket som när denna skatt infördes. Det
            handlades med rättigheter att bygga osv.
          </note>
          <note>
            Vi har haft en reglerad bostadsmarknad där politiker har styrt
            och ställt under större delen av efterkrigstiden, frånsett när
            vi har haft borgerliga regeringar. Det manar inte till efterföljande,
            Eskil Erlandsson!
          </note>
          <note>
            Det leder bara till en oregelbundenhet. Marknaden fungerar inte.
          </note>
          <note>
            Låt marknadskrafterna fungera under en längre period! Vi kommer
            att se att vi får en jämnare produktion. Den är anpassad efter
            människornas efterfråga. Det är detta som är det viktiga. Det
            är inte bostadsköerna som är det viktiga. Det viktiga är att människorna
            får sina bostäder, och det får de bäst om politikerna inte lägger
            sig i produktionen så mycket som de har gjort.
          </note>
          <note>
            Anf. 99 ESKIL ERLANDSSON (c) replik
          </note>
          <note>
            Herr talman! Knut Billing har förvisso rätt i sak.
          </note>
          <note>
            Vi har inte lyckats att styra produktionen på det sätt som hade
            varit lämpligt både av bostadssociala skäl och av arbetsmarknadsskäl.
            Rimligen borde det, med så många goda tänkare i denna församling,
            gå att hitta system som på ett bättre sätt tillgodoser behov såväl
            av bra bostäder som av en vettig arbetsmarknadspolitik på byggandets
            område.
          </note>
          <note>
            Jag har angivit ett par exempel på saker som möjligen skulle
            kunna fungera. Jag pratade om att använda momsen respektive avgifter
            som ett system för att jämna ut produktionen mellan hög- och lågkonjunktur,
            dvs. mellan tider då vi har överefterfrågan på byggnadsarbetare
            och tider då vi har underefterfrågan på sådana. Det system vi
            har haft har uppenbarligen inte fungerat. Det kan man se på arbetslöshetsiffrorna
            på detta område.
          </note>
          <note type="speaker">
            Anf. 100 ERLING BAGER (fp)
          </note>
          <note>
            Herr talman! Inom bostadspolitiken finns det några viktiga principer
            som jag tycker att det är viktigt att arbeta för.
          </note>
          <note>
            1. Alla skall ha tillgång till en bra bostad.
          </note>
          <note>
            2. De boende skall ges möjlighet till ökat inflytande och större
            valfrihet.
          </note>
          <note>
            3. Pressa kostnaderna för byggandet!
          </note>
          <note>
            4. Tillämpa bruksvärdessystemet vid hyressättning!
          </note>
          <note>
            Den viktigaste åtgärden för att sänka bostadskostnaderna är att
            driva en politik som möjliggör ett så lågt ränteläge som möjligt.
            Då blir det billigare att bygga, och det blir billigare att bo.
            Det blir också billigare för industrin att investera och därigenom
            få fart på hjulen och bidra till att stärka sysselsättningen.
          </note>
          <note>
            Under den förra regeringen kunde vi konstatera att ränteläget
            under lång tid gick att pressa nedåt. Så sent som för ett år sedan,
            i februari -94, hade vi också de lägsta räntorna på 20 år i landet.
          </note>
          <note>
            Under förra våren fick vi en tilltagande valdebatt och svårigheter
            att träffa breda ekonomiska uppgörelser. Ränteläget började tyvärr
            att stiga.
          </note>
          <note>
            Det är helt klart nödvändigt att vi får till stånd en ekonomisk
            politik i landet som åter möjliggör fallande räntor.
          </note>
          <note>
            Herr talman! Det behövs också ett socialt ansvarstagande inom
            bostadspolitiken. Det kan beröra flera delar. Jag skall ta upp
            några.
          </note>
          <note>
            Låt också mig beröra bostadssegrationen!
          </note>
          <note>
            I de områden som byggdes på 60-talet skapades stora opersonliga
            stadsdelar utanför våra större städer.
          </note>
          <note>
            Där fanns brister i miljön, dålig service, bristande underhåll
            av fastigheter och invånare som kände sig otrygga.
          </note>
          <note>
            Invånarna i dessa områden har generellt sett lägre inkomster
            och kortare utbildning. Det talas ibland också om att hälsoläget
            kan vara dåligt.
          </note>
          <note>
            Besparingar som i andra områden inte påverkar verksamheten kan
            här leda till oacceptabla effekter.
          </note>
          <note>
            Det här berör många av miljonprogrammets områden. Det finns tendenser
            till att man skall sopa det under mattan. Det tycker jag är allvarligt.
            Bostadssegregationen bör tas upp på den politiska dagordningen.
          </note>
          <note>
            Fastighetsägare i försummade bostadsområden måste ta ett större
            ansvar. Varsammare renoveringar måste genomföras i samförstånd
            med hyresgästerna för att skapa en mer attraktiv boendemiljö.
          </note>
          <note>
            En annan fråga som jag tycker är viktig att ta upp här är bostadsbidragen.
            Till bostadspolitikens sociala dimension hör också systemet med
            bostadsbidrag. Det är särskilt viktigt när vi nu minskar bostads-
            och räntebidragen. Bostadsbidragen fyller en viktig roll.
          </note>
          <note>
            Vi i Folkpartiet har i vårt budgetförslag reserverat medel för
            en höjning av bostadsbidragen. Låt mig också påpeka att det förslag
            att minska barnbidragen som regeringen har ställer vi i Folkpartiet
            inte upp på.
          </note>
          <note>
            Vi tycker att det är ett viktigt instrument för att åstadkomma
            en viss utjämning mellan barnfamiljer och övriga.
          </note>
          <note>
            Jag skall också beröra inomhusmiljön. Regeringen föreslår i årets
            budgetproposition att radonbidraget skall minskas från 50 % till
            40 % av kostnaderna.
          </note>
          <note>
            Därtill kommer den höjning av det maximala bidraget från 15 000
            kr till 20 000 kr som den förra regeringen genomförde av arbetsmarknadsskäl
            nu att återtas.
          </note>
          <note>
            Radonsanering är en utomordentligt angelägen åtgärd för att förbättra
            inomhusmiljön. Jag beklagar regeringens försämringar av insatser
            mot radon.
          </note>
          <note>
            Under den förra regeringstiden antogs ett förslag till handlingsplan
            mot buller i bl.a. bostäder. Jag hoppas att Miljödepartementet
            fortsätter det arbetet.
          </note>
          <note>
            Låt mig slutligen understryka vikten av att vi här i landet får
            fram ett bosparsystem. När vi nu har minskat räntebidragen och
            bostadsubventionerna och boendet får bära mer av sina egna kostnader
            är det viktigt att vi får fram ett bosparsystem som kan underlätta.
          </note>
          <note>
            Jag hoppas verkligen att den nuvarande regeringen skall lägga
            fram ett sådant förslag, något som riksdagen tidigare har fattat
            beslut om.
          </note>
          <note type="speaker">
            Anf. 101 OWE HELLBERG (v)
          </note>
          <note>
            Herr talman! Allas rätt till en bostad är och har varit en ledstjärna
            för svensk bostadspolitik. Den stora satsningen på flerbostadshus,
            inte minst inom allmännyttan, har varit en avgörade faktor för
            att uppnå det målet.
          </note>
          <note>
            Målet att bostaden skall ha en rimlig standard har också uppnåtts
            väl, om vi ser det i ett europeiskt perspektiv. I Sverige har
            vi en stor boendeyta per person, och i stort sett alla lägenheter
            har moderna bekvämligheter.
          </note>
          <note>
            Hyresrättens stora betydelse för en social bostadspolitik kan
            inte nog understrykas. Dock anser vi i
          </note>
          <note>
            Vänsterpartiet att hyresgästernas inflytande och engagemang skall
            utökas och uppmuntras.
          </note>
          <note>
            Lösningen på det problemet är inte den moderata vägen med ägarlägenheter
            och utförsäljning av allmännyttan. I stället skall hyresgästerna
            möjlighet att kunna påverka upprustning, underhåll, hyresavtal
            m.m. stärkas. Den kooperativa hyresrätten är ett bra exempel på
            vad som kan göras.
          </note>
          <note>
            Uppluckringen av bostadsförmedlingsvillkoren har lett till avarter
            och spekulation i människors önskan att få en rättighet uppfylld,
            nämligen en egen bostad.
          </note>
          <note>
            Orimliga avgifter och selektivt urval av vilka som får en bostad
            blir allt vanligare. Det bidrar till att segregationen ökar. Den
            här frågan måste också ses över och utvärderas.
          </note>
          <note>
            Samhället står inför en stor uppgift, att rusta och bevara det
            som redan är byggt. De flerbostadshus som byggdes på 40- och 50-talet
            behöver en genomgående upprustning. Miljonprogrammets bostäder
            behöver ägnas särskild uppmärksamhet. Segregation, dåliga boendemiljöer
            och de kommunala fastighetsbolagens ekonomiska situation kräver
            särskilda insatser. Regeringen bör redan i kompletteringspropositionen
            återkomma om dessa frågor för att ge besked om tänkbara åtgärder.
          </note>
          <note>
            Tyvärr är det i dag inte lönsamt att investera i bostadsbyggande.
            Låg inflation, hög räntenivå och goda spekulationsmöjligheter
            på penningmarknaden gör det lönsammare att låta pengarna växa
            på hög än att satsa på samhällsnyttiga investeringar, som en bostadsinvestering
            innebär.
          </note>
          <note>
            Prisnivåerna gör inte saken bättre. Här måste en ökad konkurrens
            mellan byggmarknadens aktörer bli en verklighet. När nu byggherrekostnaderna
            minskar litet ökar virkespriser och materialkostnader på grund
            av låg kronkurs och därmed ökad export. Tyvärr slår det tillbaka
            på en redan svag hemmamarknad. Byggproduktionen befinner sig där
            på nivåer som aldrig varit sämre under hela 1900-talet.
          </note>
          <note>
            Miljöfrågorna måste lyftas fram. Visioner om hur byggandet skall
            utvecklas måste omfatta mer än finansieringsfrågor. Ekologiskt
            byggande, naturliga byggmaterial, energifrågor, kretsloppstänkande
            m.m.
          </note>
          <note>
            finns knappt omnämnt i budgeten. Snarare kan man se en del försämringar
            på dessa områden.
          </note>
          <note>
            Trots tal om avveckling av kärnkraft och att bosektorn svarar
            för 50 % av elenergianvändningen utvecklas där inga stimulansåtgärder.
            Solenergiprogrammet avvecklas när intresset är på topp, och energieffektiviseringar
            nämns inte alls.
          </note>
          <note>
            Ventilationsproblemet har uppmärksammats. Men det löser inte
            problemet med sjuka hus. Man kan inte ventilera bort en sjukdom.
            Här föreslogs inga åtgärder alls tills häromdagen då plötsligt
            frågan fick stor uppmärksamhet i och med uppgörelsen med Miljöpartiet.
          </note>
          <note>
            Det blir 2 miljarder till att lösa problemet med sjuka hus utformat
            som ett investeringsbidrag på 25
          </note>
          <note>
            %. Merparten är tänkt till åtgärder i kommuner och landsting.
            Det är en vällovlig tanke. Men hur skall man skaka fram de 75
            % som fattas, dvs. 6 miljarder?
          </note>
          <note>
            Det sägs det ingenting om.
          </note>
          <note>
            Åtgärderna skall till största delen genomföras under innevarande
            år. Hur är det med beredskapen?
          </note>
          <note>
            Finns det åtgärdsprogram som är klara, och är lösningarna genomtänkta?
          </note>
          <note>
            Vänsterpartiet tycker naturligtvis att den här satsningen är
            viktig. Men anslagsstorlek och utformning av förslaget bör vara
            mer genomtänkt. Detta har vi tagit upp i vår bostadspolitiska
            motion. Vi anser att regeringen bör återkomma med förslag i tilläggspropositionen.
          </note>
          <note>
            Kretsloppstänkandet har inte heller slagit igenom.
          </note>
          <note>
            Byggsopor svarar för ca 40 % av sopberget och bör naturligtvis
            vara föremål för en radikal förändring.
          </note>
          <note>
            Återanvändning, avfallsavgifter m.m. bör vara ingredienser i
            den processen. Detta är också frågor som vi anser att Bostadsutredningen
            skall ta itu med.
          </note>
          <note>
            Här har också diskuterats räntebidrag och räntesubventioner.
            Ibland genomförs också åtgärder som påverkar boendet på annat
            sätt. Jag tänker då på skattereformen 1990/91. Den ökade boendekostnaderna
            radikalt, i snitt med ca 30 % under två år. Detta skulle kompenseras
            med skattelättnader och höjda bidrag.
          </note>
          <note>
            Utan att gå händelserna i förväg vill jag ändå påstå att en stor
            grupp hyresgäster är förlorare i den förändringen. Vi vill att
            den utvärdering av skattereformens effekter som snart är klar
            också skall ingå i den kommande bostadsutredningen.
          </note>
          <note>
            Slutligen gäller det att se framåt och bryta handlingsförlamningen
            inom bostadssektorn och se till att lösningarna blir långsiktiga,
            hållbara och ekologiskt anpassade.
          </note>
          <note type="speaker">
            Anf. 102 PER LAGER (mp)
          </note>
          <note>
            Herr talman! Bostadspolitik omfattar väldigt mycket. Jag tänker
            begränsa mig till att ta upp varför det är så nödvändigt att finna
            rätta metoder och material för våra bostäder.
          </note>
          <note>
            Fortfarande bor 30 % av världens människor i jordhus. Jag skall
            nu inte gå in på varför just jord är ett förträffligt byggnadsmaterial.
            Men jag kan bara nämna att det är på stark frammarsch igen i Amerika,
          </note>
          <note>
            Frankrike och Tyskland.
          </note>
          <note>
            Det kan ge oss perspektiv, och litet funderingar kanske, på de
            senaste 30 årens byggmaterial och byggmetoder i Sverige. Det som
            var stort och billigt, gick fort och framför allt var kortsiktigt
            lönsamt blev inte bra. De sammansatta, ofta petroleumbaserade,
            produkterna har skapat stora problem. I dag vet vi att det är
            just de senaste decenniernas plastpåsebyggmetoder med flytspackel,
            lösningsmedel, lim och fogmassor som orsakat våra stora problem
            med fuktskador, mögel och människors hälsa.
          </note>
          <note>
            Det behöver inte sägas att var tredje människa i vårt samhälle
            har någon form av allergi eller överkänslighet - alla vet det.
            En av huvudorsakerna till denna nya folksjukdom är våra bostäder,
            daghem och skolor. Inomhusklimatet har drastiskt försämrats med
            materialen och byggmetoderna.
          </note>
          <note>
            Herr talman! Jag känner till att mycket är på gång inom just
            bostadssektorn. Jag är ganska ny där. Jag vill ändå ta upp några
            av de idéer som Miljöpartiet har i sina motioner.
          </note>
          <note>
            Vi vill få ett tydligt ekologiskt byggnadsbegrepp.
          </note>
          <note>
            Detta är en förutsättning för att vi skall kunna bygga på ett
            kretsloppsanpassat sätt och bo sunt. Det kan vara på sin plats
            att påminna om att riksdagen redan
          </note>
          <note>
            1972 underströk behovet av en ekologiskt grundsyn i den fysiska
            riksplaneringen. Tyvärr försvann insikten någonstans på vägen.
            Nu, 24 år efteråt, är det hög tid att reda ut begreppen och använda
            rätt kunskap igen.
          </note>
          <note>
            Det framtida byggandet måste innehålla livscykelanalyser där
            hela förloppet finns med från råvaruutvinningen, bearbetningen,
            transporterna, byggmetoderna, driften, underhållet och den selektiva
            rivning, som är nödvändig, till bortforslandet och återanvändningen.
            Med andra ord en analys från vaggan till graven.
          </note>
          <note>
            Vi måste tänka om. Vi måste återta kunskapen om materialen sten,
            trä, jord och lera och anpassa den nya tekniken. Vi måste höja
            kvalitetskraven och få till något av en grön synvända. Vi skall
            framför allt bort från det oförsvarligt stora resursslöseriet
            inom byggnadssektorn. Det skall vara lönsamt att bygga riktigt,
            och den som förorenar skall betala. Jag tror att alla är överens
            om det.
          </note>
          <note>
            Genom att kräva miljöklassning av hus och därmed ändra beskattningsunderlaget
            kan vi styra utvecklingen åt rätt håll med hjälp av miljöskatter
            och särskilda miljöavgifter. Miljöklassningen omfattar givetvis
            allt från placering, metoder och material till energikällor och
            avloppslösningar. För att följa upp en sådan miljöklassning föreslår
            vi återkommande husbesiktningar, t.ex. vart femte år, som ett
            lämpligt instrument. Husen behöver besiktigas likaväl som vi besiktigar
            bilar och våra egna kroppar.
          </note>
          <note>
            Vi i Miljöpartiet gläder oss givetvis åt uppgörelsen med regeringen
            när det gäller allergisatsningen, satsningen på inomhusklimatet
            i bostäder och offentliga lokaler. Att komma åt de sjuka husen,
            att sanera Sverige och skapa gröna jobb var en av Miljöpartiets
            viktigaste valfrågor. Dessa frågor kommer nu att behandlas omgående
            i bostadsutskottet. Det är nödvändigt för att riksdagen skall
            kunna påverka utformningen av insatserna.
          </note>
          <note>
            Detta innebär att vi nu måste granska de mekaniska ventilationssystemen
            som botemedel. Då kan man fråga sig om vi inte bara sopar problemen
            under mattan. Jo, fläktsystemen har höga investeringskostnader,
            de är dyra i drift och har ofta visat sig skapa nya problem i
            de sjuka husen. Vi måste hitta tillbaks till självdraget och till
            de öppningsbara fönstren. Först därefter kan de enkla mekaniska
            ventilationssystemen komplettera där det behövs. Så bör ordningen
            vara.
          </note>
          <note>
            I ett ekologiskt byggande är det oerhört viktigt att de som skall
            bo där är med i planeringen. Det ekologiska byggandet handlar
            inte bara om en ren funktion med anpassade avloppssystem, sorterings-
            och komposteringsanordningar osv., det finns också ett starkt
            estetiskt och socialt inslag eftersom det handlar om att människor
            skall må bra. Hus skall vara hälsosamma, ha hög funktionsduglighet,
            vara vackra och ha en omgivning med rekreationsutrymme osv.
          </note>
          <note>
            Äldre hus har vart och ett en egen identitet, ett särskilt uttryck,
            format av människors kärlek och goda hantverk. De har ofta mycket
            vackra fönster - vackra ögon om ni så vill. Det fanns en idé med
            detta som tyvärr i mångt och mycket förlorades genom funktionalismens
            avarter.
          </note>
          <note>
            Låt mig så gå över till ekonomin. Jag har bara några sekunder
            kvar. Människor måste också ha råd att bo bra och hälsosamt. Det
            är självklart, annars är det ingen mening med det hela. Miljöpartiet
            är övertygat om att de tyska bosparkassorna och den svenska
          </note>
          <note>
            JAK-banken är på rätt väg. Bosparlån med låga avgifter och/eller
            inga räntor som är konstruerade enbart för bostadssektorn är en
            finansieringsform som måste prövas. Häromveckan fick vi en tydlig
            signal att
          </note>
          <note>
            Stadshypotek är på gång att koppla lånen till krav på ekologiskt
            boende.
          </note>
          <note>
            Herr talman! Det är hög tid att konstruera ett hållbart roder
            och finna rätt kurs för det stora irrande spökskepp vi kallar
            bostadsmarknaden.
          </note>
          <note>
            Anf. 103 ESKIL ERLANDSSON (c) replik
          </note>
          <note>
            Herr talman! Det har slutits någon slags uppgörelse mellan den
            socialdemokratiska regeringen och
          </note>
          <note>
            Miljöpartiet kring detta med allergisanering. Om jag har förstått
            det hela rätt innebär uppgörelsen att landets kommuner måste plocka
            fram, alternativt tillföra,
          </note>
          <note>
            6 miljarder kronor för att den här uppgörelsen skall vara av
            något värde.
          </note>
          <note>
            Då blir min fråga till Per Lager: Har ni försäkrat er om att
            regeringen släpper till 6 nya miljarder kronor till landets kommuner?
            Eller har ni hört med
          </note>
          <note>
            Kommunförbundet om det skulle råka finnas 6 miljarder kronor
            gömda någonstans i ett antal kommunkassor?
          </note>
          <note>
            Anf. 104 PER LAGER (mp) replik
          </note>
          <note>
            Herr talman! Frågan är givetvis berättigad. Vi hoppas att såväl
            regeringen som kommunerna och landstingen har beredskap för detta.
            Jag vet att man ligger och väntar på något liknande i väldigt
            många kommuner. I många kommuner är man mycket långt framme när
            det gäller program för allergisanering, men man saknar pengar.
            Detta kan vara just den puff som sätter i gång det hela.
          </note>
          <note>
            Jag tror också att regeringen kommer att plocka fram några miljarder
            till detta.
          </note>
          <note>
            Anf. 105 ESKIL ERLANDSSON (c) replik
          </note>
          <note>
            Herr talman! Låt mig konstatera att detta kommer att bli ett
            slag i luften. Det finns inga 6 miljarder undangömda hos landets
            kommuner. Landets kommuner väntar med bävan på kompletteringspropositionen
            där man kan förmoda att regeringen kommer att nypa ytterligare
            ett antal miljarder från kommunsektorn.
          </note>
          <note>
            Den här uppgörelsen är och förblir ett slag i luften.
          </note>
          <note>
            Anf. 106 PER LAGER (mp) replik
          </note>
          <note>
            Herr talman! Jag tror precis tvärtom. Jag tror inte att det är
            ett slag i luften. Jag tror att detta är det initiativ som behövs
            för att en ordentlig allergisanering skall komma i gång. Nu har
            man inte bara dessa 330
          </note>
          <note>
            miljoner från förra året utan kan göra en rejäl satsning på något
            som är en folksjukdom i vårt land.
          </note>
          <note type="speaker">
            Anf. 107 ULF BJÖRKLUND (kds)
          </note>
          <note>
            Herr talman! Det är självklart för oss kristdemokrater att alla
            skall ha rätt till en bra bostad till en rimlig kostnad. Bostadsmiljön
            spelar ju en mycket stor roll i människors liv. Det är en viktig
            social knutpunkt och en arbetsplats, men också en fritidsmiljö.
          </note>
          <note>
            Därför är också den enskilt viktigaste åtgärden just nu att vi
            driver en ekonomisk politik som skapar förutsättningar för varaktigt
            låga räntor.
          </note>
          <note>
            Lika självklart är det att det skall finnas möjligheter att välja
            mellan olika upplåtelseformer. Vi säger även ja till kooperativ
            hyresrätt och s.k. ägarlägenheter.
          </note>
          <note>
            Frågan om ägarlägenheter har ju tidigare behandlats av både riksdag
            och regering. Fyrpartiregeringen tillsatte en särskild utredare
            sommaren 1994. Han skulle lämna förslag till nödvändiga författningsändringar
            för att skapa möjligheter för ägarlägenheter.
          </note>
          <note>
            Men socialdemokraterna har redan gett tilläggsdirektiv om att
            utredaren inte skall hantera detta med ägarlägenheter. Det tycker
            vi är olyckligt. Det vore intressant att få höra något om de motiv
            man har för att inte göra det möjligt med ägarlägenheter.
          </note>
          <note>
            Statens stöd till boendet måste också utformas så att stödets
            nettoeffekter för mottagaren blir lika oavsett boendeform.
          </note>
          <note>
            Socialdemokraterna ger inga besked om den framtida bostadspolitiken
            i regeringsförklaringen. De slår fast att man vill skapa fasta
            och långsiktiga regler för byggandet och för den sociala bostadspolitiken.
            Så långt är vi ju alla överens.
          </note>
          <note>
            Under valrörelsen förekom från ledande socialdemokrater vid ett
            flertal tillfällen krav på att inrätta en bostadsrättsakut. Vi
            kristdemokrater har sedan länge uppmärksammat de stora problem
            som tusentals bostadsrättsföreningar med hus byggda under slutet
            av
          </note>
          <note>
            1980-talet och början av 1990-talet befinner sig i.
          </note>
          <note>
            Antalet konkurser har ökat dramatiskt och åtskilliga föreningar
            ligger nu i riskzonen.
          </note>
          <note>
            Fyrpartiregeringen vidtog en del åtgärder, exempelvis en rätt
            för bostadsrättsföreningar att skriva om ofördelaktiga lån till
            lån med bättre villkor utan att räntebidragen påverkades. Utifrån
            dessa beslut har inte mindre än 180 föreningar räddats under 1994
            i förhandlingar med låneinstituten, men fortfarande ligger ca
            400 föreningar nära konkursens brant.
          </note>
          <note>
            Tanken att göra det möjligt att utlösa den statliga kreditgarantin
            redan innan bostadsföreningen går i konkurs har bl.a. diskuterats.
            En sådan lösning skulle innebära en räddning för många föreningar.
            Enligt vår uppfattning är det också angeläget att åtgärder vidtas
            för att på längre sikt göra de ekonomiska villkoren likvärdiga
            mellan bostadsrätter och egnahem. Möjligheten för bostadsrättsinnehavaren
            att göra avdrag för sin del av föreningens underskott och därmed
            få likvärdiga villkor med egnahemsägare, borde utredas bättre.
            Det skulle dessutom eliminera behovet av en högre nivå på räntebidrag
            till bostadsrätter än till egnahem.
          </note>
          <note>
            De senaste åren har vi fått många positiva erfarenheter av s.k.
            ekologiskt byggande. Ekobyggande är i dagsläget, säger man, något
            dyrare än traditionellt byggande. Men kostnaderna kommer på sikt
            att utjämnas för den enskilde och kanske också för samhället,
            då ju ekohus förbrukar mindre energi, inte ökar belastningen på
            reningsverken, har långt utvecklad källsortering och egna lösningar
            för vatten och avlopp. Den teknik som i dag finns i ekologiskt
            byggande måste i största möjliga utsträckning överföras, definieras
            och användas i all planering och allt byggande.
          </note>
          <note>
            Vi kristdemokrater välkomnar ett system för bosparande genom
            t.ex. lägre beskattning på avkastning på bostadssparande. Den
            billingska modellen kanske kan justeras något och behöver då inte
            fördröja det hela genom att läggas in i den bostadsrättsutredning
            som är på gång.
          </note>
          <note>
            En årlig skattefri fondering när det gäller underhåll, tycker
            vi också borde finnas; kanske 1 % av produktionskostnaden för
            finansieringen av underhåll av flerbostadsfastigheter. För småhus
            och bostadsrätter bör ett motsvarande avdrag för underhåll införas
            i inkomstslaget kapital
          </note>
          <note>
            Herr talman! De minskade räntesubventionerna och den höjda fastighetsskatten,
            den rullande fastighetstaxeringen, ger höjningar av bostadskostnaderna
            som för många familjer är oacceptabel. Bostadsbidragen kommer
            därmed att få ökad betydelse, inte minst för barnfamiljer. Inkomstprövade
            bostadsbidrag är som fördelningspolitisk modell den klart bästa
            formen för att stödja boendet.
          </note>
          <note>
            Hoten om framtida differentierade låneräntor med lägre räntor
            i attraktiva områden skulle på ett olyckligt sätt drabba och missgynna
            glesbygden. Som representant för glesbygden vill jag, liksom många
            andra, säga att hela Sverige skall leva. Vi måste garantera likvärdiga
            villkor för glesbygden i framtiden.
          </note>
          <note>
            Vi borde snarare vidga möjligheten till byggande av bostäder
            just i glesbygden.
          </note>
          <note>
            Det är naturligtvis bra med miljösanering och allergisanering,
            men jag frågar mig: Var skall vi få de sex miljarderna?
          </note>
          <note type="speaker">
            Anf. 108 LENNART NILSSON (s)
          </note>
          <note>
            Herr talman! Låt mig inledningsvis uttrycka min uppskattning
            över många av de inlägg som gjorts, dock med ett undantag, nämligen
            moderaternas. De andas något av en möjlighet att få en bred uppslutning
            kring en bostadspolitik värd namnet. Den har avvecklats i vårt
            land under ett antal år. När man lyssnar på
          </note>
          <note>
            Knut Billing kan man konstatera att det är den väg moderaterna
            fortsättningsvis vill hävda, nämligen att marknaden skall styra,
            att samhället inte skall bry sig om, att kommunerna inte skall
            ha något inflytande.
          </note>
          <note>
            Det är banker och marknadskrafter som skall styra utvecklingen.
            Så löser man alla problem enligt moderaternas uppfattning.
          </note>
          <note>
            Jag kan konstatera att man i debatten har hävdat, och det är
            det som gläder mig, att samhället måste ha en roll i den process
            som handlar om viktiga villkor för människor. Jag är den förste
            att konstatera att de spelrelger som har gällt under senare år
            har inneburit stora problem för enskilda människor och bostadsföretag,
            vilket ibland lett till att man varit tvungen att gå i konkurs.
            Lars Stjernkvist kommer att kommentera frågan om bostadsrättsföreningar
            och ägarlägenheter.
          </note>
          <note>
            Från moderaternas håll försöker man skapa något slags myt om
            att allt elände beror på socialdemokratisk planekonomi sedan 1960-talet.
            Som ung SSU:are lyssnade jag 1966 på en debatt med Tage Erlander,
            som då var statsminister. Man frågade honom hur man skulle klara
            byggandet av bostäder åt unga människor och man bjöd över från
            andra håll. Han svarade ärligt att han skulle ställa sig i bostadsförmedlingens
            kö. Den har man ju nu avskaffat. Då hade kommunerna ansvaret.
            Jag utgår ifrån att det i många delar av den här regionen har
            funnits borgerliga politiker som fattat beslut om hur och var
            man skall bygga.
          </note>
          <note>
            Om man skall tala om det som varit kan man konstatera att det
            visst kan ha gjorts fel från socialdemokratiskt håll, men jag
            vägrar att acceptera att allt det som hänt före valet i höstas
            är socialdemokraternas fel.
          </note>
          <note>
            Jag har varit här i 18 år. Hälften av de 18 åren har vi haft
            socialdemokratiska regeringar, hälften har vi haft borgerliga
            regeringar. Därför kan man inte gå på de mytbildningar som moderaterna
            försöker framhäva.
          </note>
          <note>
            Vi utgår ifrån att vi har förutsättningar att skapa en bra och
            långsiktig bostadspolitik med spelregler som inte ändras och där
            vi som politiker har ett ansvar för att unga människor som vill
            skaffa sig ett eget boende vet vilka villkoren som gäller för
            detta under en överskådlig tid. Det är ett av de bekymmer vi upplevde
            under bl.a. Knut Billings ledning när han satt som politiskt sakkunnig
            i Finansdepartementet som hade hand om bostadsfrågor.
          </note>
          <note>
            Det är inte mycket att skryta över att det inte byggs något på
            grund av att ränteläge och Danellsystem inte fungerar. Om vi hade
            haft en ränta på ett par procent hade vi inte behövt några subventioner.
            Om vi känner ett ansvar för de unga människor som flyttar hemifrån
            måste vi skapa sådana villkor att de har möjlighet att bo i nyproduktionen.
            Då handlar det om omfördelningar, kanske mellan olika årgångar.
            Det är det utredningen får undersöka.
          </note>
          <note>
            Men man kan ju inte bara vänta på en utredning som arbetar under
            ett till ett och ett halvt år. Det måste ju hända saker nu. Det
            byggs alldeles för litet.
          </note>
          <note>
            Om det inte händer något nu kommer det att innebära problem med
            kostnadsutvecklingen inom några år.
          </note>
          <note>
            Jag utgår därför ifrån att regeringen följer upp detta och återkommer
            till kompletteringspropositionen om olika åtgärder för att ytterligare
            stimulera byggandet för att få igång verksamheten till nytta för
            oss alla.
          </note>
          <note>
            Jag tillhör också dem som tycker att det är angeläget att få
            till stånd ett bosparsystem. Det tycker vi alla. Det är bara det
            att det inte skall vara ett bosparande på Knut Billings eller
            Moderaternas villkor, utan det måste vara ett system som kan tillfredsställa
            bl.a. bostadskooperationen och alla människor.
          </note>
          <note>
            Men vi är alla överens om att vi måste ha ett bosparande, och
            det är möjligt att delar av det som
          </note>
          <note>
            Knut Billing har föreslagit kan finnas med. Jag är övertygad
            om att i framtiden måste vi som enskilda människor sätta in mer
            i insatser, och då handlar det om att få ett system som kan klara
            det. Jag utgår ifrån att det kommer framöver.
          </note>
          <note>
            De inlägg som jag har hört tyder ändå på att vi kan försöka samlas
            till en bostadspolitik värd namnet som kan lova gott för framtiden.
            Det är bara att konstatera att det är synd att Moderaterna står
            utanför den diskussionen.
          </note>
          <note>
            Anf. 109 KNUT BILLING (m) replik
          </note>
          <note>
            Herr talman! Låt mig först ta upp frågan om bosparande. Jag tycker
            att det skulle vara en stor fördel om riksdagen mycket snabbt
            kunde komma överens om ett system. Som Lennart Nilsson säger,
            är det viktigt att systemet är sådant att det innebär att enskilda
            människor kan skaffa fram kontantinsatser. Det system som jag
            förespråkar innebär detta.
          </note>
          <note>
            Jag kan mycket väl tänka mig att det kan finnas anledning att
            göra justeringar i det förslaget i vissa avseenden. Det kan man
            mycket väl göra, men vad jag menar är att det inte behöver läggas
            in i en ny utredning som skall sitta i två år.
          </note>
          <note>
            Om viljan finns, Lennart Nilsson, kan Socialdemokraterna, Miljöpartiet,
            Folkpartiet, Centerpartiet och Moderaterna klara detta på nolltid.
            Det är ingen större svårighet att få fram ett sådant förslag.
            Men låt det inte gå in i en utredning som skall sitta i två år!
          </note>
          <note>
            Lennart Nilsson säger att han tycker att det är bra med en bred
            uppslutning, och omedelbart därefter säger han att det betyder
            att man därmed isolerar
          </note>
          <note>
            Moderaterna eller att Moderaterna har isolerat sig själva - det
            kan tolkas på olika sätt.
          </note>
          <note>
            Nåväl, alla politiska partier har skilda uppfattningar i vissa
            delfrågor. Jag kan se stora värden i att vi är överens i bostadspolitiska
            frågor. Nu är dock detta att vara överens inget självändamål.
            Förslagen skall naturligtvis vara bra för de enskilda konsumenterna,
            och där finns en del övrigt att önska.
          </note>
          <note>
            Det viktigaste när det gäller bostadsfinansiering är att ha en
            långsiktighet, och det sade även Lennart
          </note>
          <note>
            Nilsson. Ändra inte så ofta! Därför hade det varit bra att säga
            att nu har vi infört Danellsystemet och behåller det. Vi kan diskutera
            ändringar i det, men att komma med ett nytt förslag och säga att
            vi skall utreda det betyder ju att vi återigen gör det svårt för
            hela bostadsmarknaden att veta vilka spelregler som skall gälla.
            Det leder inte till bostadsbyggande.
          </note>
          <note>
            Anf. 110 LENNART NILSSON (s) replik
          </note>
          <note>
            Herr talman! Avsikten med utredningen som regeringen kommer att
            tillsätta nästa torsdag är ju inte att man skall arbeta med förslag
            och lägga fram dem under nästa år. Avsikten är att utredningen
            skall bedrivas etappvis, och jag är helt övertygad om att delfrågor
            som exempelvis bosparande och utvärdering av
          </note>
          <note>
            Danellsystemet - som ju var Centerns krav när systemet infördes
            - kan man klara under resans gång. Sådant kan riksdagen nog få
            särpropositioner om, för det är naturligtvis nödvändigt att det
            händer saker och ting under tiden.
          </note>
          <note>
            Orsaken till att jag uttalade mig som jag gjorde om
          </note>
          <note>
            Moderaterna är att det finns något som är grundläggande - jag
            har förstått det av diskussionen här i dag -
          </note>
          <note>
            nämligen att samhället måste ha en roll i processen.
          </note>
          <note>
            Kommunerna måste spela en viktig roll i verksamheten. Men den
            som läser Moderaternas partimotion eller utskottsmotion eller
            vad den kallas kan bara konstatera att Moderaternas syn är att
            vi skall låta marknaden bestämma.
          </note>
          <note>
            Det leder fram till det problem som kdsrepresentanten talade
            om. Om det inte finns spelregler som har skapats utifrån samhälleliga
            utgångspunkter, kan man inte bygga i glesbygden, därför att där
            finns ingen marknad. Sådana problem måste vi försöka lösa genom
            en bostadspolitik värd namnet.
          </note>
          <note>
            Jag säger inte, och det finns ingen som har sagt det, att det
            kommer att bli mer pengar i form av subventioner. Det är uteslutet,
            med tanke på den usla ekonomi som bl.a. Knut Billing och hans
            vänner har varit med om att skapa. Ni har ju också ansvar därvidlag.
          </note>
          <note>
            Det är inte läge för utökade subventioner, utan det handlar om
            att finna lösningar inom de ramar som finns. Då får man naturligtvis
            diskutera hur de skall se ut, och det är därför man har fryst
            Danellsystemet när det gäller nyproduktion. Vi får se vad den
            diskussionen utmynnar i, men det måste vara en omfördelning över
            tiden.
          </note>
          <note>
            Anf. 111 KNUT BILLING (m) replik
          </note>
          <note>
            Herr talman! Det var alltid något, att Lennart Nilsson förutskickar
            att det kan komma en proposition om införande av ett bosparande
            snabbare än om två år. Vi får väl se vad det innebär.
          </note>
          <note>
            För min del förordar jag att vi i riksdagen fattar beslut om
            införande av ett bosparande under våren.
          </note>
          <note>
            Jag tror att vi i bostadsutskottet kan klara av att räta ut de
            frågetecken som eventuellt kan finnas kvar. Så får vi se om viljan
            finns hos Socialdemokraterna.
          </note>
          <note>
            Visst har staten och kommunerna en roll. Men,
          </note>
          <note>
            Lennart Nilsson, det finns i dag ingenting som förhindrar byggande
            av en kåk hos Ulf Björklund. Det som hindrar är möjligtvis finansieringsfrågor.
            Löser man dem, går det bra att bygga ett hus där uppe.
          </note>
          <note>
            Är det Lennart Nilssons uppfattning att finansieringsfrågorna
            skall lösas på något annat sätt än på marknadens villkor, dvs.
            med ytterligare subventioner? I så fall rimmar det väldigt illa
            med det han sade om att det inte är fråga om att tillföra några
            nya resurser.
          </note>
          <note>
            Man får ju bestämma sig. Antingen kan Ulf
          </note>
          <note>
            Björklund bygga ett småhus i Orsa under de förutsättningar som
            gäller i dag eller också får man införa ett subventionssystem
            som skulle underlätta det hela, men det går då inte att i meningen
            efter säga att vi inte skall införa några nya subventionsregler.
            Man får bestämma sig, och det återstår för Lennart Nilsson att
            göra.
          </note>
          <note>
            Anf. 112 LENNART NILSSON (s) replik
          </note>
          <note>
            Herr talman! Exemplet Orsa är naturligtvis utmärkt som illustration
            till vad som sker om Ulf
          </note>
          <note>
            Björklund vill bygga ett hus där. Det finns behov av det, han
            har ett jobb där och vill bosätta sig där, men han kan inte bygga,
            därför att marknaden har bestämt att där är det meningslöst att
            bygga.
          </note>
          <note>
            Då måste vi ju på något sätt medverka till att lösa finansieringsfrågorna.
            Därmed inte sagt att det innebär utökade subventioner, men jag
            är helt övertygad om att om det skall gå att bygga nytt i olika
            delar av landet måste man finna ett system för finansieringen
            som gör det möjligt att bygga i Orsa.
          </note>
          <note>
            Det är ju endast i vissa attraktiva områden som det byggs i dag.
            Där finns förutsättningar, därför att det finns människor som
            har pengar och kan betala för det. Vi vill bygga utifrån att det
            finns ett behov, och då gäller det att hitta system som gör det
            möjligt att bygga i Orsa och inte bara i de attraktiva lägena,
            där det finns marknadsmässiga möjligheter att göra det.
          </note>
          <note>
            Det är det vi talar om när vi diskuterar långsiktighet, samhällets
            roll, spelregler och annat. Vi vill inte att marknaden skall styra
            alltihop det här. Diskussionen måste handla om hur vi skall finna
            system som är långsiktiga, som kan innebära att man vet vad det
            är för villkor man går in i.
          </note>
          <note>
            Alla som har flyttat in i moderna bostäder under senare år är
            mycket upprörda över hur bostadspolitiken har skötts. Människor
            har utsatts för enorma påfrestningar på grund av alla konkurser
            som nu sker.
          </note>
          <note>
            Då säger förre bostadsministern Bo Lundgren att de får skylla
            sig själva. Det är deras eget fel. Men vår uppgift är ju att medverka
            till att lösa problem.
          </note>
          <note>
            Anf. 113 ERLING BAGER (fp) replik
          </note>
          <note>
            Herr talman! Först vill jag konstatera att det är positivt att
            Lennart Nilsson stödjer tanken på bosparsystem och att socialdemokraterna
            är villiga att arbeta fram ett förslag på området.
          </note>
          <note>
            Jag har vidare en fråga till Lennart Nilsson som rör inomhusmiljön,
            nämligen om radonbidragen.
          </note>
          <note>
            Socialstyrelsen har konstaterat att radon i bostäder är ett av
            våra stora hälsoproblem. Man bedömer att några tusen personer
            varje år riskerar att få lungcancer på grund av att de bor i radonhus.
          </note>
          <note>
            Är det då inte märkligt, Lennart Nilsson, att regeringen i år
            sänker stödet till radonsanering, en viktig del av inomhusmiljön
            - just det år när FN har utlyst allergiåret och Folkhälsoinstitutet
            i Sverige skall arbeta med inomhusmiljön? Är det inte märkligt
            att regeringen nu sänker stödet till radonsanering? Borde vi inte
            i utskottet kunna se till att radonbidraget utgår på samma sätt
            som det gjorde under den borgerliga regeringens tid?
          </note>
          <note>
            Anf. 114 LENNART NILSSON (s) replik
          </note>
          <note>
            Herr talman! Det framhölls i vårt valmanifest och i regeringsförklaringen
            att vi vill bedriva en politik som från olika utgångspunkter är
            öppen. När man nu har gjort upp om en satsning innefattande 2
            miljarder
          </note>
          <note>
            - vilket har debatterats här tidigare - bl.a. för att klara inomhusklimat
            och miljöfrågor, tycker jag att det är vår uppgift som ledamöter
            i bostadsutskottet att försöka ge detta en vettig form och skapa
            något som leder till både jobb och bostäder. Det var därför som
            vi föreslog och som utskottet bestämde sig för att ta upp alla
            de motioner i dessa frågor som väckts under den allmänna motionstiden.
            Vi kan då lägga fram ett betänkande där vi talar om för regeringen
            vad vi tycker och kan skapa möjligheter för den att snabbare sätta
            i gång denna verksamhet.
          </note>
          <note>
            Jag tror att det är viktigt att försöka komma fram till lösningar,
            som bl.a. kan handla om olika tidsscheman. Vi måste ha regler
            för ROT-program och andra åtgärder som tillsammans innebär en
            sammanhållen väg på detta område med en tidsmässig samstämmighet.
            Jag utgår från att mina kamrater i bostadsutskottet är villiga
            att resonera om hur vi skall tolka överenskommelsen med Miljöpartiet
            så att vi kan åstadkomma bästa möjliga resultat på olika områden,
            inbegripet radonproblematiken.
          </note>
          <note type="speaker">
            Anf. 115 LENA LARSSON (s)
          </note>
          <note>
            Herr talman! Socialdemokratins bostadspolitik tar sikte på att
            ge alla människor förutsättningar för ett bättre vardagsliv och
            berör därför flera av socialdemokratins framtidsuppdrag: att fler
            skall ta ansvar för mer, skapande av arbete åt alla, en rättvis
            välfärd och krav på en god miljö. Bostadspolitik får aldrig bli
            en fråga blott och bart om byggandets teknik, omfattning och finansiering.
          </note>
          <note>
            En av 1990-talets stora bostadsutmaningar är att klara de äldres
            behov av mer anpassat boende. Både ombyggnad och nyproduktion
            är nödvändigt liksom att de bostäder som byggs eller byggs om
            får ökad tillgänglighet. Äldre och handikappade skall i större
            utsträckning kunna bo kvar i sin bostad eller i sitt bostadsområde.
          </note>
          <note>
            Många nybyggda bostäder måste byggas om för att klara kraven
            på tillgänglighet i plan- och bygglagen, trots att kraven är hårda
            och borde ha lett till att nyproducerade bostäder hade anpassats.
            Detta är slöseri med våra gemensamma resurser. Våra lokala politiker
            måste fungera som kunniga beställare, som ställer långt fler krav
            än vad som kan avläsas i kvadratmeter och krontal.
          </note>
          <note>
            De som berörs av bostadsanpassning och generell tillgänglighet
            är en ökande grupp. En femtedel av landets befolkning är över
            65 år. Drygt en miljon personer i Sverige har nedsatt rörelseförmåga.
            En halv miljon kan inte gå i trappor, ca 230 000 är svårt rörelsehindrade
            och många som vårdats färdigt inom somatisk korttidsvård kan ej
            förflytta sig själva. Det är ekonomiskt omöjligt att bygga serviceboende
            åt alla som behöver det. Därför måste vanliga bostäder anpassas.
          </note>
          <note>
            Det stöd som finns för bostadsanpassning stadgas i
          </note>
          <note>
            PBL, som 1987 skärptes vad gäller kraven på tillgänglighet men
            som också ger friare tyglar för själva byggprocessen. Bestämmelserna
            i PBL kompletteras av särskilda nybyggnadsregler.
          </note>
          <note>
            Lagen säger att "bostäder, arbetslokaler eller lokaler till vilka
            allmänheten har tillträde, skall vara tillgängliga för personer
            med nedsatt rörelse- eller orienteringsförmåga". Detta gäller
            även bostäder i flerbostadshus.
          </note>
          <note>
            Trots lagens skärpta krav använder kommunerna varje år miljontals
            kronor för att bostadsanpassa lägenheter, även nyproducerade,
            för att göra dessa tillgängliga för äldre och funktionshindrade.
            Det visar tydligt att PBL inte räcker till.
          </note>
          <note>
            Oftast är det små detaljer som behöver ändras:
          </note>
          <note>
            trösklar för lägenhetsdörrar, hygiendörrar och utrymmen som är
            för små, utjämning av nivå till uteplats och av tröskel till balkongdörr.
            Det kan även gälla bredare dörrar och elinstallationer såsom vägguttag,
            eluttag och strömställare, som inte skall sitta nere vid golvet
            utan ett stycke upp på väggen. Inredningen i köken skall förses
            med hällspis och inbyggnadsugn.
          </note>
          <note>
            Har ni tänkt på hur mycket lättare det skulle vara att dammsuga,
            torka håret, raka sig och känna efter om steken eller kakan är
            färdig, om vi alla, oavsett om vi är gamla, handikappade eller
            unga, hade denna tillgänglighet i våra hus? Jag har kunnat konstatera
            att den bostadsanpassning som är gjord för äldre och handikappade
            oftast också är bra för alla oss andra.
          </note>
          <note>
            Att vänta med att bostadsanpassa lägenheter till efter det att
            vi blivit äldre eller till efter det att vi fått något funktionshinder
            är kostsamt, och det är inte alltid så lätt att i efterhand få
            anpassningen att smälta in i befintlig miljö. Därför är det bättre
            att bostadsanpassa lägenheterna redan vid nyproduktion eller vid
            ombyggnad. Dessutom skulle vårt umgängesliv inte behöva förhindras
            av att rörelsehindrade innan de tackar ja till en inbjudan först
            måste ta reda på om det över huvud taget är möjligt för dem att
            komma och hälsa på.
          </note>
          <note>
            Samspelet mellan människa och fysisk boendemiljö måste tydligare
            återspeglas i PBL och i nybyggnadsreglerna.
          </note>
          <note>
            Bostadspolitiken måste ta sikte på att skapa livsloppsområden,
            där man skall kunna bo kvar om man så önskar och skall behöva
            byta bostad endast av andra skäl än tillgängligheten i olika skeden
            av livet. I
          </note>
          <note>
            sådana områden skall unga kunna bo samman med äldre, ensamma
            ihop med familjer osv. Då slipper vi också ett ökat kategoriboende,
            och vi får en rörligare bostadsmarknad.
          </note>
          <note type="speaker">
            Anf. 116 JUAN FONSECA (s)
          </note>
          <note>
            Herr talman! I många av landets kommuner är boendesegregationen
            tydlig. I dessa kommuner har många av de s.k. miljonprogramsområdena
            haft en negativ utveckling. Här lever var sjunde invånare i dag
            under existensminimum. Många andra tvingas leva på bidrag. Arbetslösheten
            ligger i genomsnitt på
          </note>
          <note>
            30-35 %.
          </note>
          <note>
            Många invandrare och flyktingar lever i dessa områden. Arbetslöshetsnivåer
            på över 50 % har blivit vanliga bland dessa grupper, och bidragsberoendet
            kan i vissa fall nå upp till 100 %. Hälsotillståndet som helhet
            är mycket sämre i dessa områden än i riket i övrigt. Ungdomsarbetslösheten
            är här tre gånger större än i landet i övrigt. Kriminaliteten
            är också hög.
          </note>
          <note>
            Herr talman! Det råder alltså knappast någon tvekan om att vi
            håller på att få en marginaliserad underklass i många av landets
            miljonprogramsområden som också är kulturellt och etniskt betingad.
            Det är inget mindre än våld och rasismens förutsättningar som
            utvecklas inför våra ögon - obevekliga sociala processer som kan
            omvandla det som har varit en generös invandrings- och flyktingpolitik
            till en mardrömsliknande verklighet.
          </note>
          <note>
            Att miljonprogramsområdena har drabbats av denna negativa utveckling
            beror inte på de människor som bor där. Dessa människor skapar
            inte låg- eller högkonjunkturer utan drabbas av dem. De trivs
            för det mesta i sina bostadsområden och vill göra dem bättre.
          </note>
          <note>
            Att en majoritet av befolkningen är invandrare i flera av områdena
            är inte heller negativt. De problem som invandrarna i dessa områden
            drabbas av är i huvudsak svenska problem. En överväldigande majoritet
            av dessa människor har arbetat och kämpat hela sitt vuxna liv.
            De flesta är fortfarande unga, har initiativförmåga och ofta bra
            utbildning. Och säkert är att ingen av dem visste vad socialbidrag
            var innan de kom till Sverige. Men dessa människor hindras att
            göra rätt för sig genom det svenska samhällets oförmåga att bejaka
            mångfalden och ta till sig dessa människors resurser och skaparkraft.
          </note>
          <note>
            Vårt sätt att ta emot människor präglas av ett problemperspektiv
            som automatiskt gör invandrarna till en socialvårdsfråga.
          </note>
          <note>
            Miljonprogramsungdomarnas kamp för respekt är ofta destruktiv.
            Det är en kamp mot en utsiktslös sorg, en desperat längtan efter
            ett land som inte finns - ett land där de inte känner sig utanför,
            en kamp för ett värdigt liv. De hör till ett land som ännu inte
            är förmöget att känna igen dem, att värna om dem och att älska
            dem.
          </note>
          <note>
            Herr talman! Genom dessa problem håller ett svenskt tvåtredjedelssamhälle
            på att skapas. För att bryta segregationen krävs det ett antal
            radikala åtgärder inom många samhällsområden. Det behövs ett nytt
            synsätt som innebär att man utgår från att människorna i dessa
            områden är en enorm resurs.
          </note>
          <note>
            Följande förslag bör regeringen och riksdagen överväga:
          </note>
          <note>
            1. Ett program för regionalt stöd till miljonprogramsområdena
            bör utarbetas.
          </note>
          <note>
            2. En solidarisk fond som stödjer en positiv utveckling i dessa
            områden bör skapas.
          </note>
          <note>
            3. Staten, kommunerna och landstingen bör verka för att institutioner,
            myndigheter och kvalificerade utbildningar flyttas till dessa
            områden.
          </note>
          <note>
            Herr talman! Kampen mot segregation, fattigdom och utanförskap
            är vårt lands allvarligaste problem.
          </note>
          <note>
            Mänskliga och ekonomiska resurser måste göras tillgängliga för
            att undvika en katastrof som kan komma att kosta vårt samhälle
            oändligt mycket mer än vi någonsin kan föreställa oss.
          </note>
          <note>
            Anf. 117 KNUT BILLING (m) replik
          </note>
          <note>
            Herr talman! Jag kan till stor del instämma i Juan
          </note>
          <note>
            Fonsecas anförande när det gäller våra miljonprogramsområden
            och den stora invandrartätheten där.
          </note>
          <note>
            Men hans förslag till lösningar innebär högre utgifter för staten
            i form av särskilda stöd o.d.
          </note>
          <note>
            Jag tror att det finns andra vägar att gå när det gäller att
            komma till rätta med de här problemen.
          </note>
          <note>
            Först och främst är dessa områden typiska så till vida att det
            är fråga om ett koncentrerat innehav av hyresbostäder i kommunal
            ägo. Väldigt stora anonyma fastighetsägare byggde väldigt stora
            och fula hus som människor med resurser flyttade från. Därför
            har de här områdena fått en alltför stor grupp invandrare.
          </note>
          <note>
            Vi måste komma till rätta med detta genom att se till att dessa
            företags bostäder kommer närmare dem som bor där. Vi skall omvandla
            dessa bostäder till bostadsrätter, om människor vill, eller till
            ägarlägenheter när vi sedan får det.
          </note>
          <note>
            En hel del av bostäderna borde säljas på marknaden, så att vi
            får fler fastighetsägare som kan konkurrera om och ta hand om
            hyresgästerna just för att slippa det anonyma kollektiv som dessa
            gigantiska kommunala bostadsföretag innebär. Det är en av de viktigaste
            åtgärderna.
          </note>
          <note>
            I många kommuner kan det t.o.m. finnas anledning att överväga
            rivning av kåkar. Det har man övervägt på flera ställen. Jag tror
            att det är nödvändigt, för det är urusla miljöer. Vi måste se
            till att de blir bättre.
          </note>
          <note>
            Men jag tror inte att de blir bättre bara genom att några institutioner
            flyttas ut eller genom att litet mera pengar anslås. Det krävs
            mer genomgripande åtgärder, men det kan vi kanske diskutera vid
            ett annat tillfälle.
          </note>
          <note>
            Anf. 118 JUAN FONSECA (s) replik
          </note>
          <note>
            Herr talman! Jag välkomnar en debatt med Moderaterna om miljonprogramsområdena,
            för jag saknar faktiskt Moderaternas engagemang i vanliga människors
            sociala vardagsproblem.
          </note>
          <note>
            Knut Billings recept är i och för sig inte nytt, dvs.
          </note>
          <note>
            att miljonprogramsbostäderna skall säljas ut och att de skall
            göras om till bostadsrätter. Om det är obekant kan jag säga att
            man har försökt göra det i Stockholm.
          </note>
          <note>
            Många människor i bostadsområden som Tensta och Rinkeby har fått
            frågan om de vill köpa sina lägenheter. Men svaret har blivit
            nej. Vet Knut Billing varför? Jo, de flesta av de här personerna
            har icke råd att köpa sin bostad.
          </note>
          <note>
            I bostadsområden i Sverige där 50 % av befolkningen på ett eller
            annat sätt tvingas att leva på bidrag, är arbetslösa eller förtidspensionerade
            kan man icke köpa sin bostad. Men det får inte vara så att dessa
            människor därför att de bor i Rinkeby, Tensta, Rosengård eller
            Angered inte skall ha möjlighet att leva ett värdigt liv.
          </note>
          <note>
            Enligt den moderata drömbilden är det ganska svårt att förstå
            att sådana här bostadsområden kan göras bättre och att se människor
            i dessa områden som en stor resurs.
          </note>
          <note>
            Jag tror att vi riksdagsledamöter har ett mycket stort ansvar
            när det gäller att se till att de här områdena blir bättre och
            att de blir trivsamma för dem som bor där. Det gäller att skapa
            jobb. Men det gäller också mycket annat.
          </note>
          <note>
            Anf. 119 KNUT BILLING (m) replik
          </note>
          <note>
            Herr talman! Dessa områden har varit föremål för vårt engagemang
            och intresse under många år. Vi kan ju bara gå tillbaka, inte
            bara till den senaste valrörelse utan till valrörelsen dessförinnan
            då det var ett förfärligt liv på Socialdemokraterna, eftersom
            vi hade utarbetat en särskild rapport om en mängd olika åtgärder
            som behövde komma i fråga i miljonprogramsområdena. Det är många
            åtgärder.
          </note>
          <note>
            Man kan inte säga att människor inte har råd. Priset på dessa
            bostäder är ju betingat av vad marknaderna är beredda att betala.
            I dag är de ingen lysande affär för de kommunala företagen. De
            har svårt att hitta köpare på marknaden. Då är det naturliga att
            man finner det rätta marknadsvärdet.
          </note>
          <note>
            Det kan i många fall vara en ren fördel att överlåta en del hyreshus
            till de boende. De kanske får överta dem utan att betala någonting.
            Men därmed skapas förutsättningar för en bättre miljö i dessa
            stereotypa områden där ett enda företag dominerar.
          </note>
          <note>
            Det gäller att ändra på detta och se till att det blir många
            företag, Juan Fonseca. Då kan vi klara av att få en bättre miljö
            i Rinkeby, Rosengård eller vad vi nu tar för exempel. Det är den
            vägen man skall gå.
          </note>
          <note>
            Utgångspunkten skall inte vara att dessa bostadsområden skall
            betinga ett pris som ligger i nivå med priserna i städernas innerkärnor,
            utan det gäller just att få i gång detta. Därmed skapas en positiv
            miljö, vilket kan bidra till att andra hus får nya ägare. Därigenom
            åstadkommer man att människorna i dessa områden blir bostadsägare
            och får en stark självkänsla och tar ansvar för sitt bostadsområde
            i stället för att överlåta det till Svenska Bostäder och andra
            anonyma bjässar som bara har sett till att förbättringarna uteblir.
          </note>
          <note>
            Anf. 120 JUAN FONSECA (s) replik
          </note>
          <note>
            Herr talman! Den enda rapport från Moderaterna som jag har läst
            om miljonprogramsområdena i Sverige kallades Slumområdena. Det
            enda de har lyckats åstadkomma är att slänga på människorna där
            att de lever i slum.
          </note>
          <note>
            Moderaternas alternativ är att sälja hyreslägenheter och göra
            dem till bostadsrätter. Utgångspunkten är att alla i detta land
            har lika mycket pengar på banken som somliga. De sociala problem
            som finns i dessa områden löses, enligt Moderaterna, endast med
            poliser och liknande.
          </note>
          <note>
            Jag vågar påstå att det handlar om att ge Pelle,
          </note>
          <note>
            Aveve, Carmen och Rosemarie som bor i dessa områden möjlighet
            till ett värdigt och bättre liv. Det handlar om att kunna rusta
            upp dessa områden.
          </note>
          <note>
            Jag håller med Knut Billing om en sak, att det behövs företag,
            visst. Då kan man diskutera regionala åtgärder som syftar till
            att få fler företag till dessa områden.
          </note>
          <note>
            Men det handlar också om att kunna se att Muhammed och Aveve,
            som bor där, också har väldigt mycket resurser och skaparkraft
            som icke utnyttjas i dag. Samhället gör dem till en socialvårdsfråga.
            Om man låter människorna skapa sina bostadsområden på deras sätt
            kommer vi att få unika områden i Sverige.
          </note>
          <note>
            Då söker man sig dit, inte för att de som lever där är exotiska
            som jag utan för att de har enorma resurser att ge.
          </note>
          <note>
            Anf. 121 OWE HELLBERG (v) replik
          </note>
          <note>
            Herr talman! Först vill jag ge en kort historiebeskrivning. Miljonprogrammet
            är inte en bostadsplanering, utan det handlar om näringslivspolitik.
            När dessa områden byggdes under 60- och 70-talen ville näringslivet
            att alla människor helst skulle bo i storstäderna Stockholm, Göteborg
            och Malmö. Särskilt om man kom från Norrland skulle man flytta
            ner dit.
          </note>
          <note>
            För att man skulle få plats byggdes dessa områden.
          </note>
          <note>
            Från början hade det alltså ingenting med bostadsplanering och
            bostadspolitik att göra.
          </note>
          <note>
            Sedan har problemet utvecklats. Vi har själva skapat den sociala
            snedrekryteringen. Vi talar om integration men skapar segregation.
          </note>
          <note>
            Nu är det verkligen hög tid för svenska politiker att ta ansvar
            för dessa bostadsområden.
          </note>
          <note>
            Regeringen har anslagit en viss summa pengar för arbetslivsfrämjande
            åtgärder. Men vi i Vänsterpartiet menar att man måste ta ett helhetsgrepp.
            Det handlar alltså om att stödja dem som bor i områdena på ett
            helt annat sätt.
          </note>
          <note>
            När nu bidrags- och investeringssystemen skall ses över menar
            vi att de bör riktas till de människor och boendeformer som bäst
            behöver dem. Vi kan inte fortsätta med en generell politik, utan
            vi måste ta itu med problemen och sätta in pengarna där de bäst
            behövs.
          </note>
          <note type="speaker">
            Anf. 122 CARINA MOBERG (s)
          </note>
          <note>
            Herr talman! Jag tänker ägna detta inlägg åt att tala om ungdomars
            situation på bostadsmarknaden i allmänhet och förmedlingen av
            lägenheter i synnerhet.
          </note>
          <note>
            Vissa delar inom bostadspolitiken är viktigare än andra för ungdomar
            i sökandet efter sin kanske allra första bostad för att på allvar
            kunna påbörja vuxenlivet och så att säga klippa av navelsträngen
            till föräldrarna en gång för alla.
          </note>
          <note>
            Förutom aspekter på hur själva bostaden skall vara utformad och
            vad den får kosta är en av de allra viktigaste frågorna själva
            tillgängligheten och förmedlingen av densamma.
          </note>
          <note>
            Att bostadsbristen särskilt drabbar ungdomar är definitivt inte
            någon ny och okänd kunskap. Att bostadsbristen inom i bästa fall
            några år är ett faktum vet vi. Gör vi inte någonting nu, kommer
            vi återigen att få höra: Ni visste att denna situation skulle
            uppstå. Varför gjorde ni ingenting? Det kanske är en helt berättigad
            fråga.
          </note>
          <note>
            Det absolut viktigaste i dag är att få ungdomar i arbete. Innan
            dess kan de inte efterfråga en bostad.
          </note>
          <note>
            När situationen uppstår att ungdomar kan erbjudas jobb kommer
            också efterfrågan på små hyreslägenheter att öka drastiskt.
          </note>
          <note>
            Ungdomar är alltid en utsatt grupp på bostadsmarknaden. De har
            oftast ingen egen lägenhet. De saknar ofta kapital. Deras hopp
            om en bostad kan enbart infrias genom en god kommunal planering
            som kan erbjuda ungdomar lägenheter.
          </note>
          <note>
            Förmedling av bostäder har en lång tradition i
          </note>
          <note>
            Sverige. Sedan mitten av 1800-talet har lägenheter förmedlats
            i mer eller mindre organiserade former.
          </note>
          <note>
            Många kommuner har ansett att bostadsförmedlingen har en viktig
            bostads- och socialpolitisk funktion att fylla. Målsättningen
            har varit att alla människor efter sitt behov skall erbjudas en
            lägenhet. Denna inriktning har tidigare motverkat särskilda sociala
            bostäder, eftersom bostadsförmedlingen har fördelat olika typer
            av hushåll till skilda fastighetsägare.
          </note>
          <note>
            Rent allmänt har klimatet för den bostadssökande hårdnat. De
            tidigare allmännyttiga bostadsföretagen har satt upp nya strikta
            regler för vem som skall godkännas som hyresgäst. Det leder till
            att hushåll med svag ekonomi eller sociala problem tvingas att
            söka sig till de minst attraktiva områdena. På det sättet ökar
            segregationen, eftersom hushåll som behöver stöd av samhället,
            däribland ungdomar, koncentreras till ett begränsat antal bostadsområden.
          </note>
          <note>
            Jag har varit i kontakt med en trevlig och, vad det verkar, seriös
            fastighetsägare i min hemkommun.
          </note>
          <note>
            Under vårt senaste samtal berättade han utan omsvep hur förmedlingen
            av "hans" lägenheter går till nu för tiden.
          </note>
          <note>
            Då han är mån om sina hyresgäster och om att ha en god kommunikation
            med dessa, anser han att det bästa sättet att bibehålla detta
            förhållande är att han själv utifrån deras uppfattningar ser till
            att eventuellt nya hyresgäster uppfyller vissa kriterier. "Det
            blir i princip bara bekanta till bekanta" - alltså hyresgäster
            som utifrån hans subjektiva bedömning uppfyller kraven på vad
            som är en god hyresgäst.
          </note>
          <note>
            Han har inga hyresgäster med utländska efternamn. Han är ingen
            elak människa, men trots det tycker jag att hans uttalande visar
            hur oerhört viktigt det är att det politiska instrument som den
            tidigare bostadsanvisningslagen ändå var återinförs.
          </note>
          <note>
            Den utveckling som har skett, framför allt inom
          </note>
          <note>
            Stockholms kommun, under de senaste åren är avskräckande. Personer
            och företag har utnyttjat de bostadssökandes behov av lägenheter
            och skott sig ekonomiskt. I många fall har verksamheten varit
            rena lurendrejeriet. Som exempel kan nämnas att en privat bostadsförmedling
            tog betalt för att lämna ut kopior av sidor ur fastighetskalendern.
          </note>
          <note>
            Om vi skall nå våra bostadssociala mål, inte minst de som syftar
            till minskad segregation, kan marknadskrafterna inte tillåtas
            att leva fritt utan styrning.
          </note>
          <note>
            Om målet allas rätt till en god bostad skall kunna upprätthållas
            är det viktigt att de bostäder som produceras kan komma alla till
            del. Detta sker fortfarande bäst genom samhällets medverkan.
          </note>
          <note>
            Bostadsförmedlingen skall vara en serviceverksamhet som ger människor
            bättre möjligheter att tillfredsställa sina bostadsönskemål. Det
            skall vara naturligt att vända sig till bostadsförmedlingen, vare
            sig man vill ha en ny lägenhet, vill byta lägenhet eller vill
            ha hjälp med att hyra ut i andra hand.
          </note>
          <note>
            En mer serviceinriktad bostadsförmedling borde också möta större
            förståelse från fastighetsägarna och ses som ett serviceorgan
            även för dem.
          </note>
          <note>
            Vi behöver bygga fler bostäder och minska segregationen, men
            framför allt måste vi ge människor som har behov av det stöd och
            uppbackning. Ensam är fortfarande inte stark. Att du är ung skall
            inte behöva innebära att du, om du har tur, får vara med och slåss
            om det som eventuellt blir över, inte här i riksdagen och inte
            heller på bostadsmarknaden.
          </note>
          <note>
            Herr talman! Vi varken kan eller skall tvinga människor att flytta
            till eller från en ort mot deras vilja. Däremot skall vi som folkvalda
            politiker slåss för rättvisa och valfrihet för alla. Vi skall
            därför återinföra bostadsanvisningslagen för att tillsammans med
            kommunerna se till att det finns väl fungerande bostadsförmedlingar
            överallt där behovet av sådana uppstår.
          </note>
          <note>
            Anf. 123 KNUT BILLING (m) replik
          </note>
          <note>
            Herr talman! Carina Moberg vill återinföra bostadsanvisningslagen.
            Hon talade om fördelar med en samhällelig bostadsförmedling och
            att det skall vara naturligt att vända sig till bostadsförmedlingen.
            Detta är i och för sig inga nya synpunkter. De har ofta framförts
            från socialdemokratiskt håll.
          </note>
          <note>
            Det kan naturligtvis finnas delade meningar om det här. Men,
            Carina Moberg, en sak kan vi alla fall vara överens om, och det
            är att det är väldigt bra att gå ut och lyssna på vad enskilda
            människor tycker och tänker. Det har jag gjort i många år i Carina
            Mobergs och min region, nämligen Stockholmsregionen. Jag har frågat
            många människor hur de lyckades greja sin bostad, eftersom det
            var så långa köer - det här var under socialdemokratisk regeringstid.
            Jag undrade då om de hade varit hos bostadsförmedlingen. Nej,
            svarade de, det går ju inte att få någon bostad genom bostadsförmedlingen.
            Där får man bara ett könummer.
          </note>
          <note>
            Den här lägenheten har jag fixat själv.
          </note>
          <note>
            Precis så har det gått till när vi har haft en samhällelig bostadsförmedling.
            Den lösning som finns är att ge konsumenten möjlighet att efterfråga
            bostad på marknaden. Det är en fördel, och det är naturligtvis
            mycket lättare - det kan jag hålla med Carina Moberg om - om vi
            ser till att vi kan bedriva en politik i Sverige så att vi kan
            få alla, även de unga, i fullt jobb. Det är naturligtvis mycket
            lättare att efterfråga en bostad om man har jobb.
          </note>
          <note>
            Anf. 124 CARINA MOBERG (s) replik
          </note>
          <note>
            Herr talman! Jag sade att jag anser att vi bör återinföra bostadsanvisningslagen.
            I den vevan skall man kanske se över vilka nackdelar den hade.
            Jag sade inte att vi skall återinföra gamla KSB, som var det som
          </note>
          <note>
            Knut Billing talade om. Men bostadsanvisningslagen innebar ju
            att kommunens ansvar angavs. Det ligger inget som helst tvång
            i detta.
          </note>
          <note>
            Det finns många olika exempel på hur man kan bedriva bostadsförmedling.
            Det finns lysande exempel som inte är kommunala. Om Knut Billing
            trodde att jag var ute efter något slags återställarpolitik i
            det här avseendet, har han i så fall missförstått mig. Det finns
            mycket som skulle kunna göras bättre än det var tidigare.
          </note>
          <note>
            Anf. 125 PER LAGER (mp) replik
          </note>
          <note>
            Herr talman! Det som Carina Moberg tog upp om ungdomsbostäder
            var riktigt. Jag tror egentligen inte på bostadsförmedlingen.
            Det som är viktigt är att tillskapa stimulansåtgärder för att
            man skall bygga enkelt och billigt för i första hand ungdomar.
            Det här tror jag att den nya bostadsutredningen kan ta tag i.
          </note>
          <note>
            För att klippa av navelsträngen behöver ungdomar få möjlighet
            att ta ansvar för ett eget boende. De standardnormer som vi har,
            har inte så mycket att göra med trivsel och en god bostad. Därför
            kan man dra ner på kraven. Man kan bygga enkelt och därigenom
            göra det möjligt för ungdomarna att ha råd att bo.
          </note>
          <note>
            Anf. 126 CARINA MOBERG (s) replik
          </note>
          <note>
            Herr talman! Bara helt kort: När man talar om ungdomar och bostadsmarknaden
            är det oerhört många frågor som man skulle vilja ta upp. Nu kände
            jag mig tvungen att i dag fokusera mig på bostadsförmedlingen.
          </note>
          <note>
            Jag håller inte riktigt med Per Lager om att ungdomar skall bo
            sämre än andra. Däremot tror jag att man skulle kunna uppföra
            en viss typ av fribyggen som det finns exempel på här i Stockholms
            län och som har fungerat alldeles utmärkt. I det sammanhanget
            är kraven kanske något lägre. Jag vet inte riktigt var Per Lager
            hamnar när han talar om att kraven skall vara litet lägre när
            det gäller ungdomar.
          </note>
          <note>
            Det skulle vi kunna diskutera vid något tillfälle. Det vore intressant.
          </note>
          <note>
            Anf. 127 PER LAGER (mp) replik
          </note>
          <note>
            Herr talman! Jag tror säkert att vi förstår varandra.
          </note>
          <note>
            När jag talar om en annan standard är det denna s.k.
          </note>
          <note>
            felaktiga standard som jag avser och som vi inte behöver. Bygger,
            ombygger och nybygger vi på ett ekologiskt riktigt sätt blir standarden
            egentligen mycket högre. Det handlar om ett mycket finare sätt
            att bo, och det tror jag att ungdomarna är beredda till.
          </note>
          <note>
            Då slipper de bo i alla de allergiframkallande hus som vi i dag
            har. Det tror jag att vi kan vara överens om.
          </note>
          <note type="speaker">
            Anf. 128 LARS STJERNKVIST (s)
          </note>
          <note>
            Herr talman! Den här debatten har på ett bra sätt illustrerat
            att det finns stora bekymmer på bostadsmarknaden, att det finns
            ett antal problem som vi skall lösa under de närmaste åren. Men
            den har också visat det som är något av bostadspolitikens och
            bostadspolitikernas förbannelse, nämligen att det är oerhört svårt
            att rätta till misstag och felbedömningar.
          </note>
          <note>
            I den här debatten har det pekats på två misstag, och det ena
            är byggandet. Jag tror att vi alla är rörande överens om att vi
            kommer att få betala ett oerhört högt pris på grund av att byggandet
            har sjunkit till en rekordlåg nivå, 9 000 bostäder per år. Vi
            vet redan i dag att detta kommer att leda till en stor bostadsbrist
            om ett antal år. Trots att vi vet det kommer det bli svårt att
            rätta till detta, oavsett vilka värderingar, åsikter och vilken
            politik vi står för.
          </note>
          <note>
            Det andra är segregationen, som Juan Fonseca och andra har talat
            om, som inte heller är så där alldeles enkelt. Trots att vi är
            överens om bekymren är det oerhört svårt att rätta till problemen.
          </note>
          <note>
            Ett litet påpekande till Knut Billing när han försöker leda i
            bevis att detta är ett resultat av en misslyckad socialdemokratisk
            politik. Vi skall hålla i minnet att vi de senaste tre åren haft
            en närmast galopperande utveckling på det här området. 400 000
            människor, en folkvandring i det tysta, har flyttat från större
            till mindra lägenheter. Många av dessa har fått en kraftigt försämrad
            boendestandard. Det har också förstärkt tendenser till segregation.
            Det har varit så under de senaste åren, som Knut Billing beskrev
            som de framgångsrika åren då avregleringen och avsubventioneringen
            gällde.
          </note>
          <note>
            De slutsatser som jag drar av det faktum att det behövs långsiktighet
            är framför allt två. Den ena slutsatsen är att det är oerhört
            viktigt med långsiktighet och också den eninghet som Lennart Nilsson
            efterlyste. I likhet med Lennart Nilsson vill jag gärna välkomna
            att vi nu har ett radarpar på det bostadspolitiska mittfältet,
            Erling och Eskil, som uppenbarligen är intresserade av att även
            lira åt vänster. Jag tyckte att det var en befriande skillnad
            mellan den ton som de hade och tonen hos moderaterna. Jag hoppas
            i likhet med Lennart Nilsson att vi skall kunna odla den här samsynen
            i denna grundläggande fråga, nämligen om det skall finnas ett
            samhälleligt stöd för att hålla nere produktionskostnader så att
            alla människor skall kunna efterfråga nya bostäder. I denna grundfråga
            finns det alldeles uppenbarligen numera en bred samsyn.
          </note>
          <note>
            Det tycker jag känns väldigt bra.
          </note>
          <note>
            Den andra slutsats som jag drar av det faktum att det är svårt
            att rätta till misstagen är att man oerhört noga skall akta sig
            för att ge glättiga vallöften. Det var ett skäl till att vi socialdemokrater
            i valrörelsen, trots de stora problemen, inte förföll till den
            typen av löftespolitik. Egentligen var det bara ett enda löfte
            som vi gav. Det var att vi vill hjälpa dem som har drabbats allra
            hårdast av de senaste årens utveckling, nämligen dem som bor i
            nybyggda villor och bostadsrätter. De har fått betala oerhört
            högt pris, dels på grund av orättfärdiga besparingar under de
            senaste åren som ensidigt har drabbat dem som bor i nyare hus,
            dels på grund av att bankerna har gjort allt vad de har kunnat
            för att övervältra kostnader på bankkunderna. Den här gruppen
            har varit oerhört sårbar.
          </note>
          <note>
            Vi skall inte diskutera bankernas problem, men jag tillhör dem
            som personligen är väldigt tveksam till någon form av bankskatt
            och bankavgift, inte därför att jag inte anser att bankerna skall
            betala tillbaka det stöd de har fått, utan i första hand därför
            att jag tycker att det inte är vi som skattebetalare som skall
            ha tillbaka pengarna. I första hand tycker jag att bankerna skall
            betala tillbaka de stödmiljarder de har fått till dem som allra
            bäst behöver det. Den grupp som bor i nybyggda bostadrätter och
            hus har ett oerhört stort behov. Därför tycker jag att det vi
            framför allt skall göra är att ställa krav på bankerna att de
            är med.
          </note>
          <note>
            Självklart har vi som politiker också ett ansvar. En del har
            vi redan gjort. Vi har rivit upp det beslut om ytterligare besparingar
            för den här gruppen hushåll som den förra regeringen fattade.
            Vi har i stället lagt över den besparingen på alla oss som har
            lättare att bära den, på oss som bor i äldre hus.
          </note>
          <note>
            Dessutom måste vi ställa krav på ytterligare åtgärder, förmodligen
            från statsmakterna. Men trots detta får vi ändå inte försumma
            att ställa stora krav på att också bankerna är med och tar ett
            stort ansvar när det gäller saneringen av ekonomin för dem som
            har drabbats oerhört hårt.
          </note>
          <note>
            Slutligen ser jag att jag lyckades öka tempot så mycket att jag
            också hinner svara på den fråga som
          </note>
          <note>
            Knut Billing ställde om ägarlägenheten. Egentligen skulle jag
            kunna svara på ett typiskt politikersätt, nämligen genom att ställa
            en motfråga: Varför införde inte de borgerliga detta, om nu detta
            med ägarlägenheter är så eorhört eftertraktat och efterlängtat
            hos moderaterna? Varför har ni inte tagit chansen under de nio
            år då Lennart Nilsson satt i opposition i denna kammare och ni
            hade makten? Jo, svaret är detsamma som på Knut Billings fråga:
            Alla analyser visar att det är tekniskt oerhört komplicerat att
            genomföra den typen av konstruktioner. Det har varit ett antal
            analyser. Eftersom vi har en allmän uppfattning om att man skall
            var ytterligt sparsam med statens resuser, även utredningsresurser,
            så varför utreda en sak som vi redan har konstaterat tyvärr är
            dödsdömd? Tack, herr talman!
          </note>
          <note>
            Anf. 129 KNUT BILLING (m) replik
          </note>
          <note>
            Herr talman! Det resonemag som Lars Stjernkvist förde om bankerna
            är intressant. Jag kan säga att den diskussion som har förts och
            där vissa politiker har framfört ett krav på återbetalningsskyldighet
            gäller egentligen ett förslag som inte har så mycket bäring i
            riksdagen. Det är ju staten som är bankägare. Det handlar ju till
            99 % om Nordbanken. Där har man från regeringens sida talat om
            att man skall fullfölja den tanke som vi har förfäktat, nämligen
            att sälja
          </note>
          <note>
            Nordbanken. Då får man ju tillbaka pengarna. Så den debatten
            borde man kunna avföra en gång för alla från all seriös debatt
            i kammaren. Jag tror tyvärr att vi kommer att få höra mycket om
            det där i fortsättningen därför att det är bra argumentation att
            använda ute i buskarna. Tyvärr får vi som sagt dras med det.
          </note>
          <note>
            Lars Stjernkvist säger att vi har ett lågt byggande i dag. Det
            är rätt. Han säger att vi kan få bostadsbrist -
          </note>
          <note>
            det är möjligt att vi får det - och att det här är svårt att
            göra någonting åt. Ja, det är det naturligtvis därför att det
            är företagen själva som bestämmer. I dag är det svårt att få avkastning
            på kapitalet.
          </note>
          <note>
            Vi i bostadsutskottet har besökt olika institut, och vi har varit
            i Bostadskreditnämnden, som kan konstatera att i stort sett alla
            bostadsinvesteringar är omöjliga i dag att få lönsamhet på. Då
            är det naturligtvis inte så lätt. Problemet finns där, jag håller
            med om det.
          </note>
          <note>
            Det är svårt att hitta en lösning. Den lösning som finns, att
            vi gemensamt ser till att vi får ner marknadsräntorna i Sverige,
            är den väg vi måste gå. Då måste vi se till att spara i statsbudgeten.
          </note>
          <note>
            När det slutligen gäller ägarlägenheter frågar Lars
          </note>
          <note>
            Stjernkvist: Varför infördes de inte av de borgerliga regeringarna?
            Jo, därför att det är så komplicerat. Nej, det var inte alls därför
            att det var komplicerat, utan därför att det fanns en viss politisk
            oenighet mellan de borgerliga partierna om de skulle införas eller
            inte. Så enkelt är det. Däremot är det mycket enkelt att införa
            ägarlägenheter i dag. Man har sådana i hela Europa.
          </note>
          <note>
            Det är en enkel sak att göra det även i Sverige. Frågan är bara
            om viljan finns. Den fanns inte fullt ut hos partierna i den borgerliga
            fyrklöverregeringen. Den finns och har alltid funnits hos oss.
            Vi hoppas att även ni skall inse att det är värdefullt. Kan vi
            hoppas på det?
          </note>
          <note>
            Anf. 130 LARS STJERNKVIST (s) replik
          </note>
          <note>
            Herr talman! Den i övrigt så självsäkre Knut Billing blir så
            blygsam så fort han kommer in på de gångna tre åren och underskattar
            sin egen roll. Vi skall inte träta alltför mycket om vem som bär
            skulden till de problem som vi har. Men det faktum att man väldigt
            kraftigt drog ned subventionerna till nybyggandet gjorde inte
            att man minskade raset i byggandet.
          </note>
          <note>
            Vi har inte motsatt oss besparingar också på boendet. Däremot
            tyckte vi att man sparade både på fel sätt och definitivt vid
            fel tidpunkt.
          </note>
          <note>
            Sedan bara en mycket kort passus om bankerna.
          </note>
          <note>
            Jag tycker att det är farligt om det står i protokollet oemotsagt
            att det bara var statens egen bank som fick stöd av både bankkunder
            och skattebetalare. Vi skall veta att det vidtogs en rad åtgärder,
            inte bara ett direkt bankstöd. Vi avskaffade fastighetsskatten
            på kommersiella lokaler och annat som ju var en hjälp till alla
            banker. Dessutom har bankavgiften sedan utgjort en hjälp till
            alla banker att hålla nere sina kostnader. Alla banker har fått
            stöd, men självklart finns det olika grader av stöd man har fått.
          </note>
          <note>
            Slutligen när det gäller ägarlägenheter. Min personliga uppfattning
            är - jag vill gärna ge uttryck för den - den att jag aldrig ansett
            att det finns någon ideologisk skillnad på kapitalism på bredden
            och socialism på höjden. Det har jag inte förstått. Däremot inser
            jag de rent tekniska svårigheterna att försöka dela upp ett hus
            som är kollektivt i privata lägenheter.
          </note>
          <note>
            Uppenbarligen är det så att även borgerliga utredare och de med
            samma ideologiska glasögon som Knut
          </note>
          <note>
            Billing har kommit fram till den slutsatsen att det är oerhört
            svårt. Detta är skälet till att vi har avvisat det.
          </note>
          <note>
            Dessutom har jag aldrig trott att det finns någon opinion för
            detta, bortsett från en del moderata politiker här i kammaren.
          </note>
          <note>
            Anf. 131 KNUT BILLING (m) replik
          </note>
          <note>
            Herr talman! Om vi nu skall få rätt i protokollet kan vi lägga
            till att utöver Nordbanken har Sparbanken fått detta bankstöd.
          </note>
          <note>
            Att i övrigt tala om fastighetsskatten och säga att man får ett
            stöd därför att en skatt tas bort var det märkligaste resonemang
            jag har hört. Med ett sådant resonemang får man uppfattningen
            att resurser och pengar tillhör samhället. Det är samhället som
            har rätten till pengarna, sedan kan det i nåd låta bli att ta
            ut allt som vi människor eller företag tjänar. Då får vi ett stöd.
            Mycket märkligt resonemang, måste jag säga.
          </note>
          <note>
            Förslaget om ägarlägenheterna går faktiskt att genomföra. Det
            är enkelt. Om inte Lars Stjernkvist tror det, tror i alla fall
            jag att vi skulle kunna sätta oss ned och komma fram till ett
            förslag, eftersom vi båda inte har denna bindning till att det
            här är någonting som är principiellt omöjligt. Det är naturligt
            att låta konsumenterna avgöra om de vill ha hyresrätt eller om
            de vill ha äganderätt. Jag är övertygad om att majoriteten av
            alla dem som bor i hyresrätt i dag vill bo kvar. Det finns en
            hel del som skulle vilja bo med äganderätt.
          </note>
          <note>
            Ge dem den möjligheten! Vi kan hitta lösningen, tror jag, eftersom
            vi har samma principiella uppfattning.
          </note>
          <note>
            När det gäller programmet för minskade subventioner i nybyggandet
            kan jag tänka mig att socialdemokraterna, som ännu inte har lagt
            fram något förslag, såvitt jag förstår inte kommer att lägga fram
            ett förslag om utökade subventioner till nyproduktion.
          </note>
          <note>
            Alltså står vi på samma linje här. Vi inser i bägge partierna
            att det är omöjligt att öka subventioner i nyproduktionen. Då
            återstår återigen, att det byggande vi får, sker på de villkor
            som kreditmarknaden kan erbjuda.
          </note>
          <note>
            Anf. 132 LARS STJERNKVIST (s) replik
          </note>
          <note>
            Herr talman! När det gäller ägarlägenheter har vi, som jag försökte
            beskriva i mitt anförande, en rad problem som människor upplever
            in på bara skinnet som oerhört akuta och besvärliga och som vi
            skall lösa. Jag tror att det är viktigt att vi koncentrerar våra
            krafter på att försöka lösa dem. Att däremot återigen utreda en
            sak som vad jag förstår enbart efterfrågas av ett antal moderata
            politiker tycker jag inte känns särskilt meningsfullt.
          </note>
          <note>
            Vi fick just en mycket tydlig beskrivning av varför samhällsekonomin
            och framför allt samhällets ekonomi rasar när moderaterna har
            makten. Nej, jag anser inte att alla medel i grunden tillhör staten.
            Däremot inser jag att om man inför ett bidrag eller om man sänker
            en skatt blir det i båda fallen en kostnad alternativt ett inkomstbortfall
            för staten som på något sätt måste betalas, som på något sätt
            måste täckas. I
          </note>
          <note>
            moderaternas värld kostar skattesänkningar ingenting, och det
            är just därför som det blir sådana förödande konsekvenser när
            de moderata politikerna styr.
          </note>
          <note>
            Självklart innebar de förändringarna, inte bara bankstödet utan
            även de andra lättnader som infördes för bankerna, påfrestningar
            för statens ekonomi. Att säga någonting annat är fel.
          </note>
          <note>
            Anf. 133 OWE HELLBERG (v) replik
          </note>
          <note>
            Herr talman! Lars Stjernkvist pratar om långsiktighet, att vi
            inte får göra fel i den fortsatta bostadsplaneringen. Då kommer
            jag tillbaka till förslaget om att avsätta 2 miljarder kronor
            till allergisanering. Vi pratade om detta i bostadsutskottet i
            höstas. Vi sade att det är ett viktigt problem. Vi måste inventera
            det och se vad vi kan göra åt det. Nu kommer ett förslag som en
            blixt från en klar himmel. Jag tror inte ens att socialdemokraternas
            utskottsledamöter kände till detta på något sätt.
          </note>
          <note>
            Jag är litet orolig för vad som kommer att hända med det här
            förslaget. Vi tycker att idén är bra, men vad händer under våren?
            Kan vi ordna det här på något sätt? Jag tycker att sådana här
            förslag skall behandlas grundligare och vara väl genomtänkta.
            Jag är faktiskt, som ny i riksdagen, litet förvånad över att det
            kan gå till på det här viset. RAS betyder för mig numera Rädda
            Anders Sundström!
          </note>
          <note>
            När det gäller bankerna och bankavgifter har vi från Vänsterpartiet
            föreslagit en bankavgift för att ta igen en del av det som bankerna
            har tjänat på byggkrisen och den övriga krisen under den här tiden.
          </note>
          <note>
            Vi vill också att Nordbanken skall användas som en prispressare
            i de här sammanhangen, se till så att det blir konkurrens. Det
            är faktiskt en oligopolmarknad det här. När ett institut eller
            en bank sänker eller höjer sin räntenivå, vips kommer nästa och
            gör detsamma. Man skulle kunna använda pengarna till bl.a.
          </note>
          <note>
            bostadsfinansiering.
          </note>
          <note>
            Sedan finns det en del åtgärder som man faktiskt kan göra mycket
            enkelt. Vänsterpartiet har föreslagit en sådan. Det är att vi
            skall koppla subventionsräntan till den räntenivå som föreligger
            när man skaffar sig ett hus eller liknande. Det här är en enkel
            åtgärd och sparar en halv till en miljard kronor. Det tycker jag
            även att Socialdemokraterna kan ställa upp på.
          </note>
          <note>
            Anf. 134 LARS STJERNKVIST (s) replik
          </note>
          <note>
            Herr talman! Nackdelen med minoritetsregerande är att man tvingas
            till uppgörelser. Det är klart att det är bättre om man noggrant
            kan analysera förslag i ett regeringskansli först, väga olika
            intressen mot varandra och sedan lägga fram väl balanserade förslag.
            Nu kan vi inte det. Jag höll på att säga att väljarna ställde
            till det, och vi fick inte någon egen majoritet. Därför måste
            vi kompromissa med andra.
          </note>
          <note>
            Men det viktiga, och det tycker jag är poängen med den här uppgörelsen,
            är att man under de nattliga övningarna inte har låst sig så i
            detalj att vi i bostadsutskottet och i andra utskott här i riksdagen
            är bakbundna och inte kan anpassa och avväga förslagen på ett
            riktigt sätt.
          </note>
          <note>
            Vad jag förstår är även Owe Hellberg helt ense med oss och miljöpartisterna
            om att det behövs ett ökat stöd till byggandet. Jag är alldeles
            övertygad om att med det vida uppdrag som bostadsutskottet har
            fått kommer vi att kunna formulera och forma ett stöd som kommer
            att tillgodose både Socialdemokraternas,
          </note>
          <note>
            Miljöpartiets och helst fleras intressen.
          </note>
          <note>
            Det slog mig just att i dessa förkortningarnas tider skall jag
            gärna, om det hjälper, verka för att vi döper stödet till VAS,
            Vänsterns alternativa stöd. Då kanske det blir ännu lättare att
            bli överens om det.
          </note>
          <note>
            Anf. 135 OWE HELLBERG (v) replik
          </note>
          <note>
            Herr talman! Jag tror tyvärr att det är precis tvärtom med sådana
            här uppgörelser. Vänsterpartiet har erbjudit Socialdemokraterna
            ett långsiktigt översiktligt samarbete över mandatperioden. Jag
            tror faktiskt att sådana här uppgörelser kommer att försvåra det
            samarbetet, inte bara i det här sammanhanget, utan i andra sammanhang
            framöver.
          </note>
          <note>
            Kulturpolitiken
          </note>
          <note type="speaker">
            Anf. 136 LENNART FRIDÉN (m)
          </note>
          <note>
            Herr talman! Ordningen mellan de ämnen som debatterna delas upp
            i här i riksdagen och även annorstädes i det svenska politiska
            livet kommer alltid för mig att framstå som bakvänd. Självfallet
            borde en allmänpolitisk debatt börja med principerna, med de ideologiska
            grundlinjerna, en redovisning av vår syn på vad som betecknar
            ett gott samhälle och därmed belysa de mål vi har med vårt politiska
            arbete. Varpå vi borde sluta med de debatter där vi låter redovisa
            våra argument för olika vägar att nå målen, dvs. de verktyg och
            den ekonomi som vi måste skapa därför.
          </note>
          <note>
            En rent ideologisk debatt har jag inte under mina fyra år som
            ledamot av denna kammare upplevt från den talarstol där jag nu
            står. Livsvärden och livskvalitet i andra avseenden än de materiella
            och kvantifierbara är sällsynta i våra debatter. Vi har faktiskt
            haft flera allmänpolitiska debatter under dessa år där kulturen
            inte ens fått plats som ämne. Det är därför glädjande att vi i
            dag har utrymme för en sådan diskussion, även om den av talarlistan
            att döma så gott som helt kommer att försiggå mellan ledamöterna
            i kulturutskottet.
          </note>
          <note>
            Herr talman! Ett folks kultur i vidare mening utgör fundamentet
            för dess liv och gemenskap. Kulturen är det vi gemensamt har ärvt
            och skapat. Kulturen är vår identitetsbärare, och med en egen
            identitet står vi bättre rustade att möta andra kulturer.
          </note>
          <note>
            Kultur kan aldrig skapas genom politiska beslut.
          </note>
          <note>
            Den formar sig själv. Kulturens innehåll får aldrig vara föremål
            för en politisk styrning. Därför är också på sitt sätt begreppet
            kulturpolitik något att sätta ett stort frågetecken för.
          </note>
          <note>
            Den allmänna politikens uppgift är att värna ett sådant samhällsklimat
            att ett fritt skapande underlättas. Det är själva friheten som
            utgör grunden för skapandet, samma frihet som är förutsättningen
            för en verklig demokrati.
          </note>
          <note>
            Det är mot den bakgrunden bekymmersamt att se hur regeringen
            i sin proposition, när man vill förklara sitt låt mig säga klumpiga
            hanterande av stiftelsen
          </note>
          <note>
            Framtidens kultur, skriver att "stiftelsens ändamål skall kunna
            uppfyllas på bästa sätt i enlighet med regeringens intresse".
          </note>
          <note>
            I mitt mångåriga arbete med kulturfrågor har en av de oftast
            återkommande kritiska synpunkterna från kulturskapare varit att
            rigiditeten i det rådande systemet hindrar förnyelse. För att
            inte gå miste om olika former av stöd anpassar man sig till t.ex.
            vad Kulturrådet har velat ha. Landsting och kommuner anpassar
            ofta sina stödformer efter Kulturrådets, eller stöden kan t.o.m.
            villkoras, så att man är berättigad till stöd från den ena om
            man har fått stöd från den andra och annars får man inget alls.
          </note>
          <note>
            Just för att kunna stödja det nya, det experimentella, det smala
            behövs alternativa finansierings- och stödvägar. Nämnda stiftelse
            skulle kunna ge möjlighet till detta. Uttalanden från ansvarigt
            statsråd om en samordning och anpassning till Kulturrådet finner
            vi moderater därför illavarslande.
          </note>
          <note>
            För att markera hur viktigt vi tycker att det är med olika och
            från varandra oberoende stöd till kulturen föreslår vi i en av
            våra kommittémotioner i år en
          </note>
          <note>
            "svenskarnas kulturfond", och vi pekar också på de fonder som
            nu skapas i olika delar av landet för att stödja såväl särskilda
            sektorer inom kulturlivet, t.ex.
          </note>
          <note>
            den i många avseenden styvmoderligt behandlade filmen, som generella
            kulturfonder.
          </note>
          <note>
            Vi önskar ett samhälle präglat av en andlig odling som har sin
            grund i västerländska humanistiska värderingar. I ett sådant samhälle
            sätts bildningen i dess vidaste bemärkelse i centrum. I ett sådant
            bildningsarbete är boken det viktigaste instrumentet. Det är för
            oss en självklarhet med en god biblioteksservice över hela landet.
            För såväl ungdomsskolans som vuxenutbildningens elever, och inte
            minst för de udda autodidakter som ofta har varit de som fört
            samhället framåt, är biblioteken omistliga.
          </note>
          <note>
            Det finns som vi ser det inget skäl att reglera detta i lag.
            När Socialdemokraterna tidigare var i regeringsställning motsatte
            de sig en sådan lagreglering.
          </note>
          <note>
            Jag vet att Bengt Göransson och jag hade ungefär samma motiveringar
            till att inte lagstifta. Det blir med naturnödvändighet en minimilag,
            biblioteksutformningen kommer att konvergera och riskerar att
            utarmas, förnyelsen riskeras, och frågan är vem som skall övervaka,
            dela ut påföljder, etc. Dessutom utgör det ytterligare ett ingrepp
            i den kommunala självstyrelsen och ett avsteg från den subsidiaritetsprincip
            som skall vara vägledande för Sverige som EU-land. Socialdemokraterna
            är välkomna tillbaka till sina tidigare - i denna fråga - sunda
            åsikter och insikter.
          </note>
          <note>
            Herr talman! Den korta tid som står oss till buds för inlägg
            i denna debatt medger varken att vi går på djupet i enskildheter
            eller att vi belyser hela det vida spektrum av frågor som är föremål
            för behandling i riksdagen. Men att dessa frågor är många och
            viktiga har vi i utskottet fått för oss väl belyst både vid tisdagens
            överläggningar med kulturministern och vid det stora antal uppvaktningar
            som vi i dag har fått ta emot.
          </note>
          <note>
            Ett skäl till att det råder något av stiltje i kulturdiskussionen
            är ju att alla väntar på den stora kulturutredning som i vår skall
            lägga fram sitt betänkande.
          </note>
          <note>
            Men vi anser inte att man bara kan vänta och se.
          </note>
          <note>
            Kulturen är i ständig rörelse, och det finns skäl att göra omprioriteringar
            i propositionens förslag, att betona regionsaspekter och annat.
            Våra moderata alternativ finns ingående redovisade i såväl enskilda
            som kommittémotioner rörande bl.a. kulturens roll generellt, etermediernas
            uppgift och folkbildningens utveckling, frågor till vilka vi får
            anledning att återkomma i såväl utskott som kammare.
          </note>
          <note type="speaker">
            Anf. 137 MARIANNE ANDERSSON (c)
          </note>
          <note>
            Herr talman! Barndom och ungdom går inte i repris. Detta är mycket
            sant, och det är kanske det uttryck som jag minns bäst från det
            stora antal uppvaktningar av en mängd olika kulturorgan som vi
            hade i utskottet i dag på förmiddagen. Nej, barndomen och ungdomen
            går inte i repris, och det är därför som det är så oändligt angeläget
            att vi politiker gör vad vi kan för att ge barn och ungdomar förutsättningar
            att utvecklas positivt.
          </note>
          <note>
            Utmaningarna är stora. Det tilltagande våldet, främlingsfientligheten
            och det många gånger destruktiva utbudet i den mediekarusell som
            utvecklas i en rasande fart är några utmaningar. Internationaliseringen
            och den nya tekniken är andra, och det finns också en mängd andra
            saker.
          </note>
          <note>
            Vi i Centern är övertygade om att kultur riktad mot barn och
            ungdomar har en avgörande betydelse för att stimulera ungdomars
            kreativitet och kritiska tänkande och förbättra deras möjligheter
            till eget skapande och framför allt deras möjligheter att stärka
            den egna identiteten. Barnets iver att upptäcka, känna och uppleva
            med sina sinnen och skapa med sina händer måste få utrymme. Barnen
            behöver stimulans och upplevelser för att lära sig nya begrepp
            och utveckla ett levande och mångskiftande språk. Barn måste få
            utvecklas genom fantasi och skapande. Samspelet mellan handen
            och hjärnan, blandningen av teori och praktik, av skapande och
            inlärning är nödvändigt och en förutsättning för att man skall
            kunna utvecklas som individ. Om man i skolan ensidigt inriktar
            sig på teoretisk kunskap riskerar man att missa det kunskapsmål
            som man har satt upp.
          </note>
          <note>
            Vi är också övertygade om att det här samspelet är en förutsättning
            för utvecklandet av den entreprenöranda, den företagsamhet och
            de nya uppfinningar och innovationer som är så nödvändiga för
            att vi skall klara av vår tids stora överlevnadsfrågor. Och kulturen
            spelar en mycket viktig roll i allt detta.
          </note>
          <note>
            Därför var det mycket positivt att i dag få höra alla vittnesmål
            om ökad inriktning på barn och ungdomar av alla dem som uppvaktade
            oss. Det gäller teater-, dans- och musikgrupperna, det gäller
            författarna, det gäller länsmuseerna och kopplingen mellan skolor
            och kulturarv, och det gäller självfallet också mycket mycket
            mer.
          </note>
          <note>
            Ett exempel som jag vill nämna här är den uppföljning av utställningen
            Slöjdtåget som Hemslöjdsförbundet nu planerar - helt riktad mot
            barn och ungdomar. Slöjdtåget låter barn och ungdomar pröva på
            slöjd på ett för dem nytt sätt, det låter dem upptäcka levande
            material och skapa själva.
          </note>
          <note>
            Herr talman! Kulturen är allra viktigast under svåra tider, när
            människor har det svårt och känner oro inför framtiden. Därför
            sägs det ofta att det är just då som kultursatsningarna skall
            vara som kraftfullast.
          </note>
          <note>
            Det har varit ganska svårt att leva upp till, men det är desto
            mer glädjande att kunna konstatera att kulturen under förra mandatperioden
            fick mer pengar tre år i rad, vilket var unikt bland alla anslagsposter
            under den svåra ekonomiska krisen. Man kan säga att kulturen har
            sluppit relativt lindrigt undan den här gången också. Det handlar
            om oförändrade anslag, relativt små nedskärningar och i en del
            fall ökade summor.
          </note>
          <note>
            De 235 miljoner som skall gå till att ta hand om det s.k. vårdberget
            är en nysatsning som vi välkomnar. Jag vill i det sammanhanget
            understryka det som vi säger i vår motion och som bekräftades
            av de företrädare för länsmuseerna som vi träffade i dag, alltså
            att även andra museer och föremålssamlingar ute i landet, även
            det som inte har statligt stöd, skall få vara med i det här projektet.
          </note>
          <note>
            Kammaren har tidigare i dag debatterat välfärden och hur vi skall
            kunna få ett hållbart välfärdssystem för alla i hela landet. Centerns
            huvudidé i det avseendet är grundtrygghet. Jag menar att kulturpolitiken
            också skall ha drag av grundtrygghet. Jag menar då inte att det
            skall vara fråga om någon sorts utslätning och uddlöshet och likartad
            kulturpolitik överallt, utan att alla människor skall ha möjlighet
            att ta del av ett kulturutbud av hög kvalitet.
          </note>
          <note>
            Självklart är de viktigaste medierna då skolan, radio och TV
            och biblioteken. Också i övrigt är det nödvändigt med en bättre
            spridning ute i landet av kulturresurser, t.ex. vad gäller den
            verksamhet som bedrivs vid våra nationalscener.
          </note>
          <note>
            Jag vill inte ha någon motsättning mellan Stockholm och det övriga
            landet. Men vi kan konstatera att en oerhört stor del av kulturresurserna
            faktiskt går till
          </note>
          <note>
            Stockholm. Jag tror att det vore nyttigt med en viss omfördelning.
            Det kan leda till ett nytänkande som är bra.
          </note>
          <note>
            Det finns säkert stor anledning till omprövningar när det gäller
            de olika kulturanslagen. Det viktigaste är ändå att nå de mål
            som vi sätter upp, att på bästa sätt använda begränsade resurser.
            Nu är hela kulturpolitiken föremål för en utredning. Därför har
            vi i stort sett accepterat budgeten. Vi har gjort vissa omfördelningar
            till förmån för barn och ungdomar, som jag talade om tidigare.
            Vi menar t.ex. att Operan -
          </note>
          <note>
            som är en av våra viktigaste nationalscener och vars publik till
            största delen kommer från Stockholm med omnejd - nu måste ta sitt
            ansvar och föra ut den fantastiska konstform som operan är till
            barn och ungdomar i hela landet. Man skall alltså åka ut till
            skolorna. Vi gör en omfördelning på 20 miljoner.
          </note>
          <note>
            Det som kanske diskuteras mest är medierna. Jag vill bara säga
            att vi är fullt införstådda med att man måste göra besparingar
            även när det gäller allmäntelevisionen och allmänradion. Men vi
            är inte beredda att gå med på de stora nedskärningar som nu föreslås.
          </note>
          <note>
            Vi vill ha en beredning för att se hur vi på bästa sätt skall
            tillgodose public service när det gäller radio och
          </note>
          <note>
            TV i framtiden.
          </note>
          <note>
            Anf. 138 CHARLOTTA L
          </note>
          <note>
            BJÄLKEBRING (v)
          </note>
          <note>
            Fru talman! Från hällristning till dagens multimedier finns det
            en obruten kedja av kulturyttringar. Vi är en av länkarna i denna
            kedja, här och nu i denna kammare. För att rätt kunna förvalta
            och vårda denna arvskedja måste vi ha en generös och också genomtänkt
            kulturpolitik. Jag tror inte, som Lennart Fridén gör, att det
            fixar sig av sig självt. Jag tror på ett demokratiskt och politiskt
            styrinstrument.
          </note>
          <note>
            Sverige står stark som kulturnation genom att vi har haft en
            framsynt satsning på bl.a. barnkultur. Det gäller framför allt
            skolan, som kanske är vårt viktigaste kulturinstrument. Det är
            viktigt att inte bara se skolan som en förmedlare av färdigförpackad
            kunskap. Skolan måste också lämna utrymme för eget skapande. Jag
            citerar Einstein: "Fantasi är viktigare än kunskap".
          </note>
          <note>
            Något tämligen unikt för Sverige är våra kommunala musikskolor.
            De har utgjort en utmärkt plantskola - kultur betyder ju odling.
            De har givit oss internationella operastjärnor och rockmusiker.
          </note>
          <note>
            Grupper som Ace of Base, Dia Psalma och Roxette ger i dag landet
            både exportinkomster och PR. De kommunala musikskolorna har gjort
            att det finns en bred bas av ungdomar från alla samhällsklasser
            som utövar musik. Inte minst har invandrarna gett det svenska
            musiklivet ett välbehövligt vitamintillskott.
          </note>
          <note>
            Kulturen har inget fosterland, utan kulturen kan användas för
            interaktion som för folkgrupper och länder samman. Detta är ett
            unikt medel som vi bättre borde ta vara på, fru talman.
          </note>
          <note>
            Det har nått mig att skådespelarna på Dramaten har starka önskemål
            om att spela teater i Sarajevo.
          </note>
          <note>
            Det finns en önskan om att sätta upp Molières Misantropen den
            första veckan i juni. Jag tycker att det är ett alldeles utmärkt
            initiativ.
          </note>
          <note>
            En annan del av barnkulturen där Sverige har en fin kulturtradition
            är litteraturen. Svenska barnböcker och svenska barnboksförfattare
            är välkända långt utanför landets gränser, och det gäller faktiskt
            inte bara Pippi Långstrump.
          </note>
          <note>
            Vänsterpartiet framhäver ofta offentliga satsningar som ett medel
            för att nå en bred allmänhet. Offentliga satsningar på bl.a. barnkultur
            är viktiga eftersom barn inte själva kan göra sin röst gällande
            på en marknad.
          </note>
          <note>
            Exempelvis drabbar en snål inställning till biblioteken ofelbart
            de barn som inte kommer från miljöer där boken spelar en central
            roll.
          </note>
          <note>
            De välbeställdas barn klarar sig alltid. Men de barn som är uppvuxna
            i miljonprogrammets förortsområden, som jag själv, har inte alltid
            den kraft som behövs för att komma fram till bokhandelsdisken.
            De har inte heller de ekonomiska förutsättningarna. Därför välkomnar
            Vänsterpartiet en bibliotekslag.
          </note>
          <note>
            Vänsterpartiet har i sin kulturmotion framhållit vikten av samordning
            mellan skola, barnomsorg, bibliotek och föreningsliv. Vi har också
            föreslagit satsningar på ett barnkulturcentrum i Eskilstuna. Det
            skulle med en liten insats kunna ge mycket tillbaka.
          </note>
          <note>
            Det skulle kunna fungera som en resurs och ett föredöme för hela
            landet.
          </note>
          <note>
            Den här veckan, liksom många andra veckor, är inte Stockholm
            kulturhuvudstad i Sverige. Trots att en stor del av de statliga
            kultursatsningarna görs i Stockholm finns det även ett rikt kulturliv
            ute i landet.
          </note>
          <note>
            Jag tänker främst på Göteborg och på filmfestivalen där som lockar
            tusentals besökare och bjuder på en alldeles speciell atmosfär
            för den som är filmbiten.
          </note>
          <note>
            Göteborg har också blivit huvudstad för den bokmässa som nu är
            en obligatorisk begivenhet för många kultur-och litteraturintresserade
            i landet. Malmö är också en kulturhuvudstad, men även i de mindre
            kommunerna lever kulturen. Min förhoppning är att Eskilstuna,
            med de speciella förutsättningar som finns för barnkultur, också
            skall utvecklas till ett nationellt centrum.
          </note>
          <note>
            Ett rikt kulturliv till trots är radio och TV i dag för många
            de viktigaste kulturförmedlarna. I dag är etermedierna lika viktiga
            som kyrkan var under stormaktstiden. Hur våra etermedier skall
            utvecklas är en fråga som borde komma högt på dagordningen.
          </note>
          <note>
            I mycket delar vi socialdemokraternas grundläggande syn på kulturpolitiken.
            Vad gäller allmänradion och allmäntelevisionen beklagar vi dock
            att socialdemokraterna har haft så bråttom. Man borde ha inväntat
            Kulturutredningen. Det här är ett förhastat beslut.
          </note>
          <note>
            Det är också tveksamt att använda samma besparingsmall som för
            statsförvaltningen. Det är heller inget tvivel om att det här
            kommer att leda till sämre program och att allmänföretagen får
            svårare att kvalitetskonkurrera med de reklamfinansierade medieföretagen.
          </note>
          <note>
            Avslutningsvis skulle jag vilja ställa en fråga till
          </note>
          <note>
            Lennart Fridén. Man har i sitt program klara och raka åsikter
            om mediepolitiken. Jag ser att min taletid är slut. Jag får återkomma
            senare. Tack!
          </note>
          <note>
            Anf. 139 LENNART FRIDÉN (m) replik
          </note>
          <note>
            Fru talman! Charlotta Bjälkebrings första påstående föranleder
            mig att upprepa vad jag sade i mitt inledningsanförande. Hon har
            tydligen inte lyssnat på det.
          </note>
          <note>
            Kultur kan aldrig skapas genom politiska beslut.
          </note>
          <note>
            Den formar sig själv. Kulturens innehåll får aldrig vara föremål
            för en politisk styrning. Detta trodde jag att vi skulle vara
            överens om.
          </note>
          <note>
            Många av kulturskaparna, som rent politiskt står
          </note>
          <note>
            Charlotta Bjälkebring nära, tror jag i det här sammanhanget står
            närmare mig. Man vill gärna ha stöd men inte styrning. Vi skall
            bry oss om men inte lägga oss i.
          </note>
          <note>
            Det är en väsentlig skillnad.
          </note>
          <note>
            I de samhällen som tidigare har stått Charlotta
          </note>
          <note>
            Bjälkebring och hennes parti nära - även om man numera vill förneka
            det - har den politiska styrningen och manipulationen av kulturen
            varit mest utmärkande för kulturpolitiken.
          </note>
          <note>
            Charlotta Bjälkebring nämnde två företeelser i
          </note>
          <note>
            Göteborg. Det gläder mig som göteborgare. Filmfestivalen är tillkommen
            på initiativ av Gunnar Carlsson och inte genom några politiska
            beslut. Bokmässan är tillkommen på initiativ av Bertil Falck och
            inte genom några politiska beslut.
          </note>
          <note>
            Det gäller att skapa en sådan anda och atmosfär att dessa fria
            själar verkligen kan ta initiativ. Sedan skall man stödja dem
            från samhällets sida när det behövs.
          </note>
          <note>
            Men framför allt skall vi se till att vi har en öppen, fri och
            skapande atmosfär. Det är det viktigaste. Charlotta Bjälkebring
            tog upp bibliotekslagen. Jag skulle gärna vilja veta från någon
            av bibliotekslagens tillskyndare vad det är som den skall ge.
            Vad skall stå i den lagen? Det skulle jag gärna vilja veta. Som
            jag sade tidigare kommer det att röra sig om en minimilag som
            kommer att leda till en konvergering: Alla bibliotek kommer att
            likna varandra. Alla vet att mängd av enfald inte är detsamma
            som mångfald. Det tycker jag man bör tänka på.
          </note>
          <note>
            Vi kan vara överens om en sak, Charlotta Bjälkebring och jag,
            nämligen att skolan är det viktigaste instrumentet. Där kan man
            både genom metodik och innehåll se till att alla får ta del av
            kultur, så att de därmed också som vuxna kan bedöma vad man bör
            ägna sig åt i det avseendet när det gäller både att ta del i och
            ta del av kulturen.
          </note>
          <note>
            Anf. 140 CHARLOTTA L
          </note>
          <note>
            BJÄLKEBRING (v)
          </note>
          <note>
            Fru talman! Jag tror att Lennart Fridén och jag har vissa svårigheter
            att förstå varandra. Jag anser också att kulturen måste komma
            inifrån varje människa själv. Men det är inte detsamma som att
            det inte skall finnas en demokratisk process som uppmuntrar och
            stimulerar och leder till en dialog.
          </note>
          <note>
            När moderaterna talar om hur deras styrning skall gå till handlar
            det om t.ex. att ha auktioner på radio och TV osv. Det leder till
            att de som är köpstarka och har bättre utbildning och annat får
            möjligheter till ett större utrymme i kulturpolitiken. Detta vill
            jag komma ifrån. Jag vill att en demokratisk politisk styrning
            skall leda till en mer jämlik kulturpolitik.
          </note>
          <note type="speaker">
            Anf. 141 LENNART FRIDÉN (m)
          </note>
          <note>
            Fru talman! Vem som förstår vem skall vi kanske inte debattera.
            Jag skulle kunna säga både det ena och det andra, men uppenbart
            är att Charlotta Bjälkebring sade i sitt första anförande att
            hon inte ville ha styrning.
          </note>
          <note>
            Nu talade hon om en demokratisk process. Jag frågar mig: Hur
            skall en tavla kunna komma till genom en demokratisk process?
            Hur skall en pjäs kunna sättas upp genom en demokratisk process?
            Det är ju inte så kultur skapas. Men det är precis vad Charlotta
          </note>
          <note>
            Bjälkebring säger.
          </note>
          <note>
            När det gäller jämlikhet i de här sammanhangen skulle jag vilja
            rekommendera Charlotta Bjälkebring att läsa en väldigt bra bok,
            skriven av en socialdemokrat förresten, Alf Ross, dansk statsvetare.
            Boken heter "Varför demokrati?" I den reder han ut begreppen och
            det felaktiga utnyttjandet av uttryck som
          </note>
          <note>
            "kulturell demokrati". Han tar också i de här sammanhangen avstånd
            från denna typ av jämlikhetsvärderingar, därför att det är inte
            vad det rör sig om när det gäller kulturellt skapande.
          </note>
          <note>
            Kulturen skapar vi själva gemensamt genom att både delta i den
            och och ta del av den. Det är ett spel mellan mottagarna och sändarna
            av kulturella aktiviteter. Det är ingenting som vi kan fatta beslut
            om i denna kammare.
          </note>
          <note>
            Skulle vi försökt fatta beslut här i riksdagen eller i andra
            politiska församlingar jag tillhört om kulturens innehåll, skulle
            jag ha vänt mig emot det med all styrka. Sådana beslut har inte
            där att göra.
          </note>
          <note>
            Sedan är det en annan sak att vi måste skapa ett sådant kulturellt
            klimat, ett allmänt demokratiskt klimat i samhället, att det är
            fritt för alla att kunna skapa. Så har det inte varit hittills,
            och det är detta vi vill förbättra.
          </note>
          <note>
            Det hade varit bättre att Charlotta Bjälkebring hade talat om
            vad hon menar med styrningen i stället för att ta exemplet med
            auktionerna om radio och TV.
          </note>
          <note>
            Det skulle vi kunna ha en särskild debatt om.
          </note>
          <note>
            Anf. 142 CHARLOTTA
          </note>
          <note>
            BJÄLKEBRING (v)
          </note>
          <note>
            Fru talman! I moderaternas värld är det ändå pengarna som styr.
            Jag vill ge ett exempel på vad jag menar. Låt mig ta exemplet
            Italien. Där gick det så långt att populisten och miljardären
            Berlusconi med hjälp av sina egna tidningar och TV-kanaler gjorde
            en blixtkarriär och faktiskt lyckades bli premiärminister.
          </note>
          <note>
            Han hade hela kulturnätet i sin hand och det var pengarna som
            styrde. I Sverige har vi fortfarande en politisk styrning av detta.
            Om denna styrning tas bort från vår allmänradio och allmän-TV
            så är risken stor att det blir som i Italien även här i Sverige.
            Det är det jag menar, och det är det jag är rädd för.
          </note>
          <note type="speaker">
            Anf. 143 ELISA ABASCAL REYES (mp)
          </note>
          <note>
            Fru talman! Föregående replikskifte gav en bra inledning till
            det anförande jag tänkte hålla. Jag hade tänkt ställa en rad frågor
            och belysa en del problem utifrån ett mycket personligt perspektiv
            dvs. som ung och som invandrare. Detta kommer inte att bli någon
            snyfthistoria för att kasta skulden på fyrtiotalister, femtiotalister
            eller andra, eller att begråta invandrarnas situation i allmänhet.
          </note>
          <note>
            I den dagliga debatten möts vi ständigt av nya bevis på det ökande
            våldet i samhället och ett ytterligare hårdnande samhällsklimat.
            På detta kan vi även se en motreaktion. Folk samlas för att protestera
            mot våldet.
          </note>
          <note>
            Det har även föranlett att man förde på tal att ha en särskild
            debatt i riksdagen om våldet, även om denna debatt av olika anledningar
            inte blev av.
          </note>
          <note>
            Orsakerna till det ökade samhällsvåldet sägs vara flera, men
            särskilt påtalas arbetslösheten som en väsentlig faktor. Till
            detta vill man lägga det mångkulturella samhället i sig, dvs.
            det stora antal invandrare som tillkommit under senare tid, men
            även att papporna inte är tillräckligt närvarande. Därmed har
            man även lyckats lägga en socialpsykologisk dimension till det
            ökande samhällsvåldet.
          </note>
          <note>
            Om pappornas roll har diverse personer uttalat sig, vars ord
            tydligen skall väga tyngre än andras, eftersom de menas ha ett
            speciellt anseende när det gäller denna fråga.
          </note>
          <note>
            Jag kan inte godta de här förklaringarna till det hårdnande samhällsklimatet
            och det ökande våldet, inte heller att den dominerande protesten
            bör riktas mot våldet i sig och inte mot de bakomliggande orsakerna.
          </note>
          <note>
            Inom politiken talar man gärna om att sjukdomen skall angripas
            framför symtomen, även om man givetvis vänder sig mot symtomen
            också, men framför allt mot sjukdomen. Även om det är en sliten
            bild måste man vara extra tydlig i de här sammanhangen.
          </note>
          <note>
            Det räcker inte med att protestera mot antalet knivar ute på
            stan, utan man måste protestera mot orsaken till att dessa knivar
            cirkulerar.
          </note>
          <note>
            Ett påtagligt problem i dag är rasismen. Jag fann inget bättre
            tema att ta upp rasismen under än kulturen. Rasism är kulturell
            intolerans.
          </note>
          <note>
            Rasismen kan knappast bero på arbetslösheten.
          </note>
          <note>
            Den var stark redan före den ekonomiska krisen i
          </note>
          <note>
            Sverige.
          </note>
          <note>
            Hur växer sig sådana här tendenser starkare? När det finns anledning
            att sparka nedåt i stället för uppåt, som det klassiskt heter.
            Sådana tendenser växer när den starkes lag gäller, när en ökad
            kommersialisering sker och när det blir svårare för små människor
            att hävda sig och maktlösheten växer.
          </note>
          <note>
            Jag växte själv upp med naturprogram som Malmcolm, där jag fick
            se larver utvecklas till fjärilar, och jag fick se Staffan Westerbergs
            gurkor prata. Det är något som har lämnat flera av mina jämnåriga
            klart traumatiserade, men för mig var det mycket positivt.
          </note>
          <note>
            Om jag jämför dagens kulturella utbud för barn med det som fanns
            när jag själv växte upp så måste jag säga att det har skett en
            otrolig nedgradering av kvaliteten.
          </note>
          <note>
            Varför har det skett? Varför har vi har en sådan kulturdekadens
            i utbudet av barnprogram under dessa tjugo år? Det borde vara
            tvärtom, så att utvecklingen går framåt.
          </note>
          <note>
            Därmed vill jag återkomma till vad man säger om de frånvarande
            fäderna. Jag tror inte att det är avsaknaden av manliga förebilder
            som är problemet, att frånvaron av manliga förebilder i deras
            närhet gör att unga män måste ta till sig de kommersiella förebilder
            som t.ex. Rambo. Problemet är att just de vanliga männen
          </note>
          <note>
            - och även kvinnorna - och vuxna människor, om vi skall generalisera,
            har en ovanligt stor tolerans mot olika tendenser som just den
            starkes lag via kommersialiseringen. Då måste jag även påtala
            en annan gammal sliten klyscha: Det finns inga dåliga elever,
            bara dåliga lärare. Därmed får vi det samhälle vi förtjänar.
          </note>
          <note>
            Problemet är den stora tolerans som finns från etablerat håll,
            dvs. politiker och samhället i stort, för schablonartade bilder
            av t.ex. invandrare. Det måste skapas en levande diskussion om
            denna fråga. Frågan är hur det skall gå till.
          </note>
          <note>
            Medier har en otrolig makt. Frågan är hur vi kan påverka medierna.
            Mediernas ekonomiska situation i dag kan snarast beskrivas som
            en oligopolställning.
          </note>
          <note>
            Medierna är en grundpelare i en demokrati, dvs. fria medier.
            Därför finns det anledning att fråga sig om vi har någon moralisk
            rätt att styra medierna. Enligt min åsikt har vi inte det. Medierna
            måste alltid vara fria, men det måste finnas ett betydande spektrum
            av olika medier som kan garantera att vinklingen inte styrs alltför
            mycket av dem som redan har makt.
          </note>
          <note>
            I Sverige delas det årligen ut presstöd till mindre och större
            tidningar. Men ökat ekonomiskt stöd kan inte ses som enda sättet
            att förebygga en centralisering. Det finns även problemet om huruvida
            man skall betala ut mer pengar till en tidning som ingen vill
            läsa.
          </note>
          <note>
            Jag är inte här för att ge svar. Jag kan inte det.
          </note>
          <note>
            Men jag vill ta upp frågeställningarna. Problemet är politikers
            och makthavares roll i det kulturella utbudet och av de värderingar
            som styr samhället.
          </note>
          <note>
            I Frankrike är det numera förbjudet för unga flickor att bära
            slöja, dvs. för dem som har en muslimsk övertygelse. Men ingen
            fransman skulle någonsin komma på idén att förbjuda skolungdomar
            att bära ett kors runt halsen. Det är en klar kulturell intolerans
            som inte får drabba Sverige. Vi måste reagera mot detta. Frågan
            är bara hur och på vilket sätt.
          </note>
          <note type="speaker">
            Anf. 144 MARIANNE ANDERSSON (c)
          </note>
          <note>
            replik
          </note>
          <note>
            Fru talman! Det var ett intressant anförande, Elisa
          </note>
          <note>
            Abascal Reyes. Det rörde ett problem som vi alla tycker är svårt.
            Jag har funderat över vad orsaken kan vara till att det hela ser
            ut som det gör. Precis som
          </note>
          <note>
            Elisa Abascal Reyes tror jag inte heller att det finns en enda
            orsak eller två orsaker till att samhället är som det är. Men
            det är säkert olika saker som samverkar.
          </note>
          <note>
            Jag har en känsla av att allting händer så snabbt. Det sker snabba
            förändringar i samhället. Jag tror att många ungdomar känner rotlöshet
            och inte har en egen identitet. Det är därför som vi i Centern
            är så angelägna om att satsa på kultur för barn och ungdomar.
            Vi skall bemöta de destruktiva krafterna i medier.
          </note>
          <note>
            Medieutbudet har ökat, och det är alldeles fantastiskt. Men kvaliteten
            har, precis som Elisa Abascal
          </note>
          <note>
            Reyes säger, utarmats en hel del.
          </note>
          <note>
            Jag tror inte att det är särskilt lyckat att det finns segregerade
            bostadsområden, så som det ser ut i dag och som diskuterades i
            den föregående debatten. Vi behöver ha en bättre blandning mellan
            människor från olika kulturer. Jag tror också att det kan tillföra
            oss mycket.
          </note>
          <note>
            Jag har också mött attityden att man skyller ifrån sig och inte
            vågar ta i problemen. Jag kommer från en liten kommun som också
            har problem med ungdomsgäng - invandrare och svenskar - som bråkar
            med varandra. Men polisen säger att problemet inte är så stort,
            än så länge - trots att det är fråga om våldsamheter.
          </note>
          <note>
            Vi vuxna har ett ansvar att ta itu med frågorna på ett tidigare
            stadium. Vi kan inte skylla ifrån oss. Alla vuxna, i skolor och
            på andra ställen, måste ta itu med problem när de uppstår och
            inte vänta för länge.
          </note>
          <note type="speaker">
            Anf. 145 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Jag är glad över att Centern välkomnar en öppen diskussion
            och även har uppmärksammat frågorna. Centern säger att man inte
            får skylla ifrån sig.
          </note>
          <note>
            Jag vill fortsätta med att säga vad det är exakt jag efterlyser.
            Hur skall man bemöta en ökad tolerans för saker som borde vara
            oacceptabla? På vilket sätt skall vi göra det tillsammans? Där
            är frågan vidare hur mycket man kan styra och hur mycket man inte
            kan styra. Var går gränsen för ett auktoritärt samhälle till förmån
            för de svaga? Var går gränsen för hur pass mycket man kan tolerera?
            Var går gränsen för hur pass mycket kommersialisering man kan
            tolerera?
          </note>
          <note>
            När det gäller invandrarperspektivet är det svårt att agera som
            invandrare. Jag känner få invandrare som är aktiva i den politiska
            debatten som inte har utsatts för dödshot flera gånger om året.
            Jag har själv utsatts för ett antal hot. Jag får ett antal dödshot
            per post varje vecka. Det gäller även min far och flera av mina
            aktiva vänner som råkar vara invandrare.
          </note>
          <note>
            Det är självklart enskilda individer som måste lastas för detta.
            Det kan inte vara det svenska samhället i sig. Men varför finns
            det så många extremister, och varför står så många av extremisterna
            oemotsagda? Detta är ett problem vi måste ta tag i.
          </note>
          <note>
            I dag växer små svenska barn upp i föreställningen att invandrare
            är kriminella av naturen - det sitter på något sätt i generna.
          </note>
          <note>
            Det här är problem som inte kan lösas utan att vi agerar. Jag
            efterlyser: På vilket sätt skall vi agera så att det blir verklig
            kraft i det hela?
          </note>
          <note type="speaker">
            Anf. 146 MARIANNE ANDERSSON (c)
          </note>
          <note>
            replik
          </note>
          <note>
            Fru talman! Elisa Abascal Reyes frågar hur mycket vi skall tolerera.
            Det är självklart att egentligen vill vi inte tolerera någonting.
            Det är oerhört svårt att sätta gränser och förbjuda sådant som
            rör känslor och attityder.
          </note>
          <note>
            Det talas mycket om etik och moral. Jag tycker att det är viktigt
            att vi diskuterar dessa frågor. Vi skall sätta gränser för våra
            barn. Vi skall förklara och tala om varför vi tycker så och så
            och varför man skall uppföra sig på ett visst sätt. Människor
            skall lära sig att ta hänsyn till varandra.
          </note>
          <note>
            Den gyllene regeln är en bra levnadsregel oavsett vilken religion
            man bekänner sig till, dvs. du skall uppträda mot andra så som
            du vill att de skall uppträda mot dig. Detta är något som alla
            behöver tillämpa och som vi måste lära våra barn och ungdomar
            - i hemmen osv.
          </note>
          <note>
            Vi måste föra debatten. Det är oerhört svårt att säga att gränser
            skall sättas här och här. Men vi måste ta vårt ansvar, och vi
            måste föra debatten. Jag hoppas att det kommer en motreaktion
            i samhället. En hel del av detta rör sådant vi inte kan fatta
            beslut om i riksdagen men som vi som medborgare måste arbeta med.
          </note>
          <note type="speaker">
            Anf. 147 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Ett sätt att motverka problemen är att inte låta
            den starkes lag råda. Det skall inte vara så att unga människor
            skall känna sig maktlösa. Det skall inte finnas människor som
            känner sig marginaliserade.
          </note>
          <note>
            Jag håller fullständigt med om att det är svårt att lära sig
            ta hänsyn och att sätta gränser. Hur skall vi lära människor att
            ta hänsyn, och på vilket sätt kan vi verka i ett större perspektiv
            än just från individ till individ? Vilka åtgärder kan vi vidta
            för att ändra samhällsattityder? På vilket sätt kan vi kulturpolitiskt
            bidra till minskad rasism?
          </note>
          <note>
            Detta är svåra frågor. Det innebär att staten skall träda in
            i en roll som är attitydgivande. Är vi folkvalda politiker här
            för att lära folket vår övertygelse, eller är vi valda just för
            att folket skall styra oss? Detta är svårt.
          </note>
          <note>
            Det visar sig att det finns mera av s.k. fikarumsrasism, dvs.
            ingen ideologiskt myntad rasism utan snarare en allmän främlingsfientlighet,
            bland folket än vad det finns i riksdagen. Jag är fullständigt
            övertygad om det. Det är en verklighet som vi måste konfrontera.
            Hur skall vi bemöta den? Det är svårt att veta. Men att angripa
            den ökade kommersialiseringen kan vara ett sätt. Frågan är hur
            vi gör det utan att kränka yttrandefriheten.
          </note>
          <note>
            Anf. 148 CHARLOTTA L
          </note>
          <note>
            BJÄLKEBRING (v) replik
          </note>
          <note>
            Fru talman! Jag tror inte att det egentligen är en religion vi
            behöver utan att det till syvende och sist handlar om respekt.
          </note>
          <note>
            Det är bra att könsperspektivet förs in i debatten. I
          </note>
          <note>
            allmänt dagligt tal pratar vi om ungdomar och om ungdomsvåldet
            osv. Det är faktiskt inte så enkelt.
          </note>
          <note>
            Utan till största delen är det unga män som utför detta våld.
            Dessa unga män är symtombärare - skulle man kunna säga - på att
            vårt samhällssystem har hamnat fel i dag.
          </note>
          <note>
            Jag tror också att det mycket stora amerikanska kulturutbudet
            är en stor bov i det här sammanhanget.
          </note>
          <note>
            Våra svenska män - även invandrarmän - känner inte igen sig i
            den kultur som förmedlas i dessa filmer.
          </note>
          <note>
            Ofta är det ju också så, att man nedvärderar varandra, man sparkar
            varandra och man slår varandra osv. Om man på TV inte någon gång
            ser att man är respekterad, blir resultatet att man slutar att
            respektera sig själv. Och jag tror att många sådana faktorer har
            gjort att det gått så snett i vårt samhälle i dag.
          </note>
          <note type="speaker">
            Anf. 149 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Jag är inte här i kammaren i dag för att angripa
            något särskilt parti eller för att försöka ställa någon till svars.
            Så jag fortsätter att ställa några frågor och lämna några synpunkter
            i denna debatt som vi har fått till stånd, något som jag tycker
            är mycket positivt.
          </note>
          <note>
            Charlotta L Bjälkebring talade om respekt och om att unga mäns
            deltagande ökat statistiken när det gäller våldsbrott. Men unga
            mäns våld är det synligaste, det råaste och det mest uppenbara
            våldet. Charlotta L
          </note>
          <note>
            Bjälkebring talar också om unga invandrarmän. Jag vill då säga
            att det flesta invandrarfamiljerna - liksom de svenska familjerna
            - beroende av genetiska faktorer består av lika många flickor
            som pojkar.
          </note>
          <note>
            Men varför slåss inte tjejer? Det beror inte på att de mår mycket
            bättre. Och det handlar inte om att unga män är mer utsatta eller
            att det är de som saknar pappor och därför ser upp till Rambo
            i sitt sökande efter identitet, utan det måste handla om något
            mycket mer och gå mycket djupare.
          </note>
          <note>
            Vi kan även se svenska ungdomars deltagande.
          </note>
          <note>
            Det finns ett slags våldsyttring som för mig är mycket svår att
            fördöma; jag har inte entydigt fördömt den, men jag har tänkt
            på det och försökt med meditation.
          </note>
          <note>
            Svenska ungdomar ställer ibland till med upplopp och slagsmål
            och krossar bankfönster för att få till stånd något slags dialog
            med myndigheter och makthavare. Det hände exempelvis i Malmö för
            några år sedan. Det har också hänt i Stockholm.
          </note>
          <note>
            Det finns svenska ungdomar som känner sådan desperation över
            att deras invandrarvänner slåss ned och misshandlas på gatan att
            de startar egna små medborgargarden för att skydda invandrarna
            på kvällarna.
          </note>
          <note>
            Detta leder naturligtvis till en våldsförhärligande attityd och
            till en våldsromantik. Det uppstår rena rama gängslagsmål mellan
            svenskar och invandrare på gatorna. Invandrarmännens våld är det
            mest påtagliga våldet och det mest ytliga att angripa. Men jag
            tror att problemet är mycket djupare än så. Det är så lätt för
            svenska medier, t.ex. Aftonbladet och Expressen, att blåsa upp
            sådana här händelser, men det är mycket svårare än så.
          </note>
          <note type="speaker">
            Anf. 150 ÅKE GUSTAVSSON (s)
          </note>
          <note>
            Fru talman! I anslutning till den diskussion som
          </note>
          <note>
            Elisa Abascal Reyes fört vill jag göra ett konstaterande när
            det gäller kulturpolitiken. När målen fastställdes 1974 diskuterades
            inte särskilt mycket det mångkulturella samhälle som Sverige faktiskt
            består av i dag. Och det konstaterande som jag tror att man kan
            göra är att vi har ett ansvar för att stödja människor så att
            de känner trygghet i sin miljö. Om man känner sig trygg i sin
            egen kultur, i sin egen omgivning, så är man också beredd att
            möta annorlunda ting med större öppenhet än vad som annars skulle
            ha varit fallet.
          </note>
          <note>
            Elisa Abascal Reyes ställde ett antal frågor. I all enkelhet
            vill jag då konstatera att jag är ganska övertygad om att Kulturutredningen
            ägnar dessa frågor en hel del uppmärksamhet.
          </note>
          <note>
            Sedan vill jag göra en viss markering vad gäller den diskussion
            som fördes tidigare om allmänradion och allmäntelevisionen. När
            vi diskuterar kommersiella frågor är det viktigt att slå vakt
            om att allmänradion och allmänteven skall drivas utifrån andra
            förutsättningar än de som gäller för de kommersiella radiostationer
            och den kommersiella television som vi har i vårt land.
          </note>
          <note>
            Jag beklagar därför att man hade auktioner på ett antal privata
            lokalradiostationer, vilket tilläts efter ett riksdagsbeslut.
            Det innebar att man sade: Vi struntar i den kulturella dimensionen;
            vi intresserar oss bara för den kommersiella - eller med andra
            ord: Den som bjuder mest pengar få tillståndet. Men nu har jag
            förstått att en del av de partier som var med om denna uppläggning
            har börjat fundera i andra banor, vilket jag är glad för.
          </note>
          <note>
            Public service är det viktigt att slå vakt om. Med en socialdemokratisk
            regering blir det inte någon utförsäljning av TV 2, och det blir
            inte någon utförsäljning av Sveriges Radios viktiga verksamheter.
          </note>
          <note>
            Lennart Fridén frågade vad en bibliotekslag skall innehålla och
            varför socialdemokraterna ändrat uppfattning. Det är riktigt att
            vi ändrat uppfattning och skälet till det är det som inträffade
            vid 1991 års val.
          </note>
          <note>
            Då uppträdde ett antal bibliotekshuliganer som var beredda att
            införa avgifter på bibliotekslån och som var beredda att genomföra
            drastiska försämringar i biblioteksverksamheten.
          </note>
          <note>
            Jag anser att en bibliotekslag skall innehålla följande komponenter.
            Den skall garantera avgiftsfriheten. Den skall garantera möjligheten
            att bibehålla ett fjärrlånesystem i Sverige. Oavsett om man t.ex.
            bor i
          </note>
          <note>
            Smygehuk, Pajala eller Treriksröset skall man ha tillgång till
            fjärrlånesystemet. Biblioteken skall drivas i offentlig regi utan
            privata vinstintressen. Och det skall finnas en utbildad och kunnig
            personal. Dessa punkter tror jag är viktiga i det här sammanhanget.
          </note>
          <note>
            För att kommentera Marianne Anderssons anförande vill jag säga:
            Jag vill varmt understryka att det är viktigt att satsa på barn
            och ungdom för att ge dem en möjlighet att utveckla sig. Det förutsätter
            samhällets stöd från kommun, landsting, stat eller från oss vanliga
            människor.
          </note>
          <note>
            Därför är det allvarligt att det i de flesta skolor i landet
            i dag skett drastiska försämringar när det gäller barn- och ungdomskulturen.
            Det är viktigt att vi medverkar till att stärka den. Och det är
            glädjande att kulturministern i budgetpropositionen så starkt
            markerat barn- och ungdomskulturen och t.o.m. öronmärker ett antal
            miljoner kronor extra för det ändamålet.
          </note>
          <note>
            Kulturministern kommer att senare återkomma till vad pengarna
            skall användas till.
          </note>
          <note>
            Kulturutredningen kan säkerligen också spela en viss roll, bl.a.
            när det gäller att utveckla de kommunala musikskolor, som Charlotta
            L Bjälkebring talade om, till att kunna bli kulturskolor. Det
            skulle då inte bara handla om musik utan om betydligt mycket mer.
          </note>
          <note>
            Slutligen är det viktigt hålla i minnet när vi diskuterar kulturpolitiken
            att utgångspunkten för all kulturpolitisk diskussion måste vara
            kulturens egenvärde. Har vi det som utgångspunkt är det också
            rimligt att alla människor i landet kan ta del av eller delta
            i kulturella aktiviteter. Med andra ord handlar det om en kulturell
            jämlikhet som har både en social och en geografisk dimension.
            Det är en viktig grund för utformningen av den statliga kulturpolitiken.
            Det innebär att vi har ett ansvar för att stödja och stimulera
            de tusentals eldsjälar som finns runt om i landet. Det innebär
            att vi har ett ansvar för att skolan t.ex. får ett utrymme för
            kulturella aktiviteter. Det innebär också att vi har ett ansvar
            för att få till stånd ett vidgat deltagande i kulturlivet.
          </note>
          <note>
            Ytterst handlar allt detta om att vi utgår från en humanistisk
            kulturpolitik, som innebär att alla människor har lika värde och
            samma rättigheter.
          </note>
          <note>
            Anf. 151 LENNART FRIDÉN (m) replik
          </note>
          <note>
            Fru talman! Det som Åke Gustavsson sade sist kunde jag lika gärna
            ha sagt. Vi är väl överens om vad vi skall basera kulturpolitiken
            på och hur vi ser på alla människors lika värde och rätt.
          </note>
          <note>
            Jag reagerade på en del annat av det Åke Gustavsson sade. Vi
            kan dess värre inte återvända till den tidigare debatten om vad
            Berlusconi hade här att göra.
          </note>
          <note>
            När man inte kan svara på andra frågor tar man till sådant.
          </note>
          <note>
            Först och främst är lärarutbildningen viktig. Kanske som en representant
            för de dåliga lärarna kan jag säga till Elisa Abascal Reyes att
            det under många år har försvunnit ...
          </note>
          <note>
            Anf. 152 ANDRE VICE TALMANNEN
          </note>
          <note>
            Man får bara rikta sig till den vars anförande man har begärt
            replik på.
          </note>
          <note>
            Anf. 153 LENNART FRIDÉN (m) replik
          </note>
          <note>
            Fru talman! Jag skall ändå ta upp lärarutbildningen. Som Åke
            Gustavsson sade, är det oerhört väsentligt att det finns utrymme
            för kultur i skolan. Som jag sade i mitt inledningsanförande,
            är det alltså fråga om att det skall vara ett kulturellt innehåll
            och användas som en sådan metodik. Det var det som försvann på
          </note>
          <note>
            60-talet när man försämrade den svenska lärarutbildningen. Det
            kan jag bara beklaga. Det var inte vi ansvariga för.
          </note>
          <note>
            Åke Gustavsson talade om bibliotekshuliganer. I
          </note>
          <note>
            Göteborg, där jag har varit verksam i många år, har jag två gånger
            varit med om att vi från borgerligt håll har räddat bibliotek
            som socialdemokrater ville lägga ned. Det är de enda nedläggningar
            som har förekommit där. Vi byggde ut bibliotekssystemet väsentligt,
            men då var det ingen som talade med stora bokstäver om den borgerliga
            politiken. Ett bibliotek lades ned 1991, och det var nedlagt några
            månader. Tack och lov hade man inte hunnit skingra samlingar och
            annat, utan man kunde åter öppna när den borgerliga majoriteten
            trädde till.
          </note>
          <note>
            Vad skall egentligen den bibliotekslag göra som ni arbetar för?
            Det blir en minimilag, och det finns risk för att det blir ett
            sämre biblioteksväsende, precis som i Danmark. Jag tror på frihet
            i det här sammanhanget, som i alla andra sammanhang. Men det skall
            självfallet vara en kommuns ansvar att se till att det finns ett
            gott biblioteksväsende. Skam åt de lokalpolitiker som ägnar sig
            åt någonting annat!
          </note>
          <note>
            Anf. 154 ÅKE GUSTAVSSON (s) replik
          </note>
          <note>
            Fru talman! Det är inte ofta jag får chansen, men nu skall jag
            säga det: Jag var inte med på 50-talet och början av 60-talet
            när det gällde lärarutbildningen, och jag vet därför inte riktigt
            vad som hände då. Men jag vet att frånvaron av kultur i skolan
            numera är resultatet av att politiker i stat, dvs. också riksdagen,
            och framför allt i kommuner inte har tagit ett tillräckligt stort
            ansvar i dessa avseenden. Det var ett anslag som infördes en gång
            i tiden, under en socialdemokratisk regering, som sopades bort,
            och det var beklagligt. Jag hoppas nu att alla partier kan komma
            överens om att det är viktigt att utveckla kulturdeltagandet i
            skolan, att öppna skolan för fria grupper, för författare, för
            konstnärer osv.
          </note>
          <note>
            Jag talade i mitt anförande också om vad jag menar att bibliotekslagen
            skall innehålla. Det är möjligt att man kan säga att det blir
            en minimilag. Jag tycker inte att vi skall göra en massa detaljspecificeringar.
          </note>
          <note>
            Utformningen får Kulturutredningen titta på.
          </note>
          <note>
            Lennart Fridén drar slutsatsen att det blir sämre med en lag
            och hänvisar till Danmark, med ett exempel som jag inte har hört
            tidigare. Däremot har jag med stöd av Statens kulturråd - i vars
            styrelse Lennart
          </note>
          <note>
            Fridén sitter - inhämtat att Finland, som har en bibliotekslag,
            är det land i Norden som satsar mest per capita på sina bibliotek.
            Om en bibliotekslag då skulle motverka sitt eget syfte, skulle
            detta vara ett utomordentligt anmärkningsvärt undantag.
          </note>
          <note>
            Reaktionen inom arbetarrörelsen på bibliotekshuliganerna - jag
            upprepar gärna det uttrycket - har resulterat i detta krav. Om
            vi menar allvar med att man skall ha tillgång till fjärrlån och
            inte skall behöva betala, har det tyvärr i nuvarande situation
            blivit nödvändigt med en lagstiftning.
          </note>
          <note>
            Anf. 155 LENNART FRIDÉN (m) replik
          </note>
          <note>
            Fru talman! Den gamle politiske räven Åke Gustavsson säger att
            han inte var med på 50- och 60-talet.
          </note>
          <note>
            Han har inte haft mig som historielärare heller, så han har kanske
            inte fått lära sig vad som hände då. Vi som gick i folkskolan
            på den tiden - både Åke Gustavsson och jag - vet att våra gamla
            folkskollärare hade mycket kulturverksamhet som metodik i sin
            pedagogik. Det sjöngs, skrevs, gjordes modeller och mycket annat.
            Detta försvann sedan. Vi kan nog vara överens om att man begick
            en kulturell ogärning när man plockade bort detta ur lärarutbildningen.
            Det är bra om man kan återinföra det.
          </note>
          <note>
            Jag tycker inte att man skall säga att man "tar in"
          </note>
          <note>
            kultur i skolan. Kulturen skall vara ständigt närvarande. Det
            är den basen man skall stå på.
          </note>
          <note>
            Lagarna i Finland och Danmark är väldigt olika, och länderna
            har haft olika utgångslägen. Den sammanställning som tjänstemän
            i Kulturrådets styrelse gjorde var bara en kort redogörelse för
            nuläget. Det var egentligen inte en utvärdering av utvecklingen
            före och efter lagarnas tillkomst. Det jag kan peka på är att
            man i Danmark genomförde en relativt kortfattad lag, med minimibestämmelser.
            Det innebar att en del "snåla" kommuner lade sig på miniminivån,
            långt under den nivå de tidigare haft. Det vore ett elände om
            vi skulle få en sådan utveckling i Sverige.
          </note>
          <note>
            Anf. 156 ÅKE GUSTAVSSON (s) replik
          </note>
          <note>
            Fru talman! Jag skall först modifiera en sak jag sade tidigare.
            Alldeles i slutet av 60-talet var jag med i rikspolitiska sammanhang.
          </note>
          <note>
            Det är möjligt, t.o.m. sannolikt, att det finns olika utgångslägen
            för en bibliotekslag, även om vi gärna talar om att de nordiska
            länderna är mycket likartade i olika avseenden, inte minst kulturellt
            avseende.
          </note>
          <note>
            Däremot tror jag att den ansvariga tjänstemannen på Kulturrådet,
            Barbro Thomas, gjorde en riktig bedömning när hon inför den offentliga
            utfrågningen i kulturutskottet för något år sedan just konstaterade
            att den stora satsning som Finland gör knappast kan motsäga påståendet
            att det är bättre med en bibliotekslag än att vara utan den. Den
            bör då vara ett stöd för en utveckling.
          </note>
          <note>
            Man kan naturligtvis alltid spekulera och fundera.
          </note>
          <note>
            Lennart Fridén har inte flera repliker, men jag kan rekommendera
            honom att fundera på hur det kommer sig att de personer som är
            engagerade i just biblioteksfrågorna ganska genomgående säger
            att en lag ger stöd för en stark lokal biblioteksverksamhet. Man
            kan säga att Författarförbundets intresse är egoistiskt, men jag
            tror inte att det är utgångspunkten. Man kan undra varför kulturchefer
            ofta för den här diskussionen och varför DIK-förbundet resonerar
            som man gör. Jag tror att de alla har känt detta hot.
          </note>
          <note>
            Avslutningsvis vet vi att kommunerna genomför verksamhet som
            är statligt reglerad. I ett pressat ekonomiskt läge försöker man,
            kanske alltför gärna, hitta inkomster eller skära drastiskt i
            oreglerade verksamheter. Biblioteksväsendet i Sverige hör fortfarande
            till dem.
          </note>
          <note type="speaker">
            Anf. 157 MARIANNE ANDERSSON (c)
          </note>
          <note>
            replik
          </note>
          <note>
            Fru talman! Jag skall börja med skolorna. Det är sant att det
            har skett en försämring när det gäller barnoch ungdomskultur i
            skolorna. När Centrumbildningarna i dag uppvaktade oss i utskottet
            var det ganska intressant att någon sade att man ute i kommunerna
            nu börjar inse detta och börjar göra någonting åt det. Det finns
            en insikt om att det här är viktigt. Jag tycker att det är angeläget
            att vi från statlig sida ser till att det också tillskapas resurser.
            Det är bra att det finns en del pengar i budgeten nu till barn-
            och ungdomskultur ute i skolorna.
          </note>
          <note>
            Från Centerns sida har vi tyckt att det inte riktigt räcker till.
            Vi har anvisat litet mera pengar till just detta. Det är oerhört
            angeläget. Jag tror att vi är ganska överens om det, det är bara
            fråga om nivån.
          </note>
          <note>
            När det gäller medier tror jag egentligen att vi och socialdemokraterna
            har en ganska likartad syn på allmänradio och allmän-TV. Vi menar
            samma sak även om jag säger det på svenska och inte använder det
            engelska uttrycket public service. Därför tycker jag att det vore
            värdefullt om regeringen och regeringspartiet skulle kunna tillmötesgå
            vårt krav på en samlad översyn av effekterna och hur vi skall
            ha det med allmänradio och allmän-TV innan man vidtar så pass
            drastiska steg som de nedskärningar som nu görs.
          </note>
          <note>
            Vi är alla medvetna om att besparingar måste göras. Jag tycker
            att man skall veta vad det får för konsekvenser förutom det som
            nu sägs från ledningen för radio och TV om att det blir lokal-TV
            och då drabbas olika områden. Jag tycker att det vore mycket bra
            om vi kunde få till stånd en mera noggrann genomgång.
          </note>
          <note type="speaker">
            Anf. 158 ÅKE GUSTAVSSON (s)
          </note>
          <note>
            Fru talman! Jag skall fatta mig kort. Jag är glad över att Marianne
            Andersson anslöt sig till den prioritering som vi vill göra av
            barn- och ungdomskulturen.
          </note>
          <note>
            Vi noterade också att kulturministern i tisdags inför utskottet
            konstaterade att hon vill att pengar ifrån fonden om framtidens
            kultur skall kunna gå just till barn- och ungdomskultur i stortstadsområdena,
            där det anses finnas speciell anledning att göra satsningar i
            det här sammanhanget.
          </note>
          <note>
            Så till frågan om allmän-TV och allmänradio. Jag tror också att
            vi har en ganska likartad syn på den frågan. Jag hoppas att vi
            kommer att kunna utveckla en dialog och en diskussion kring allmän-TV
            och allmänradio av ett skäl - och det är inte oviktigt. Det har
            nämligen ett värde i sig om det finns en bred uppslutning i Sveriges
            parlament kring synen på public service-företag. Rent principiellt
            tror jag att det är viktigt. Det ger en kontinuitet och en viss
            stabilitet i verksamheten.
          </note>
          <note>
            Det är självklart att de besparingskrav som nu ställs på public
            service-företagen inte har någon koppling till att man försöker
            föra ett resonemang om statsradio och statstelevision. Public
            service är fristående. Jag tror att det är viktigt att slå fast
            att de avgifter som TV-apparatsinnehavaren skall betala går oavkortat
            till allmäntelevisionen och allmänradion.
          </note>
          <note>
            Nu tvingas staten, enligt det förslag som regeringen har lagt
            fram, att ta in en del pengar från rundradiofonden. De pengar
            som finns i rundradiofonden är inte pengar som rycks från TV-avgiftsinbetalningarna.
          </note>
          <note>
            Däremot tar staten ut den koncessionsavgift som TV 4
          </note>
          <note>
            har lagt för att få monopol på terrestra sändningar med reklam.
            Den avgiften tar staten in i statskassan av statsfinansiella skäl.
          </note>
          <note>
            Nästa steg blir att företagen måste fundera över hur de skall
            hantera den här situationen. Vi skall lyssna på Marianne Andersson
            och på dem som uppvaktar utskottet i dessa frågor.
          </note>
          <note type="speaker">
            Anf. 159 MARIANNE ANDERSSON (c)
          </note>
          <note>
            Fru talman! Jag tycker att det låter ganska förhoppningsfullt
            att vi kan ha en sådan här dialog. Jag förutsätter att det inte
            skall bli några stora förändringar innan vi har haft en mycket
            bred diskussion - en översyn som vi kräver av allmänradio och
            allmän-TV.
          </note>
          <note>
            Vi är medvetna om hur det här går till rent tekniskt.
          </note>
          <note>
            Vi hinner här inte diskutera Rundradiofonden m.m. så mycket.
          </note>
          <note>
            Jag vill dock säga att en sak som har betydelse i sammanhanget
            är huruvida vi skall ha en fjärde marksänd TV-kanal eller inte.
            Det kan bli så att det inte längre kommer in några avgifter från
            TV 4. Det är någonting som inte kommer att finnas i evighet. Såvitt
            jag förstår är avtalet utformat så att när TV 4 inte längre har
            monopol skall dessa avgifter inte betalas.
          </note>
          <note>
            De är tillfälliga.
          </note>
          <note type="speaker">
            Anf. 160 ÅKE GUSTAVSSON (s)
          </note>
          <note>
            Fru talman! Nej, jag kan upprepa vad Marianne
          </note>
          <note>
            Andersson sade och lova att det inte blir några sådana här förändringar
            innan vi har haft en rejäl diskussion.
          </note>
          <note>
            Allvarligt talat tror jag att det är viktigt med öppenhet. Jag
            tror också att det är viktigt att vi visar den öppenheten gentemot
            olika politiska partier. Jag tror också att det är viktigt att
            visa öppenhet när företagsledningar och andra diskuterar dessa
            frågor. Är det exempelvis självklart att vi skall ha det nu gällande
            avtalet helt intakt som det är i dag? I det avtalet förbjuder
            staten Sveriges Television att organisera nyhetsverksamheten som
            den själv vill.
          </note>
          <note>
            Det fattades ett majoritetsbeslut om det i riksdagen en gång
            i tiden. En noggrann läsning av riksdagsprotokollet och riksdagsbeslutet
            på den punkten visar faktiskt, Marianne Andersson, att den dåvarande
            riksdagsmajoriteten, regeringspartierna, sade att för närvarande,
            dvs. innan TV 4 hade hunnit etablera sig med sin nyhetsredaktion,
            ville man inte tillåta Sveriges Television att göra en gemensam
            nyhetsredaktion.
          </note>
          <note>
            Man sade att det skall finnas en nyhetsredaktion på varje kanal.
            Nu när det här är etablerat antyds det att frågan får övervägas
            igen. För vår del ansåg vi att riksdagen inte, och för den delen
            inte heller regeringen, skall lägga sig i den inre organisationen
            i SVT.
          </note>
          <note>
            Jag tror att det vore bra om vi t.ex. kunde diskutera hur vi
            skall förhålla oss på den punkten. Som utskottets ordförande säger
            jag: Öppenhet och diskussion gäller självklart.
          </note>
          <note>
            (forts. prot. 59)
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1994/95:143 Vissa ändringar i läkemedelslagstiftningen m.m.
          </note>
          <note>
            5 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 8 februari
          </note>
          <note>
            1994/95:271 av Erik Arthur Egervärn (c) till finansministern
            om Tullen i Östersund
          </note>
          <note>
            1994/95:272 av Rune Berglund (s) till statsrådet Jan
          </note>
          <note>
            Nygren om flyttning av statlig verksamhet m.m. från
          </note>
          <note>
            Östersund
          </note>
          <note>
            1994/95:273 av Barbro Westerholm (fp) till socialministern om
            barnomsorgslagen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 februari.
          </note>
          <note>
            6 § Kammaren åtskildes kl. 17.57.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 3 § anf. 19 (delvis), av andre vice talmannen därefter
            t.o.m. anf. 61
          </note>
          <note>
            (delvis), av tredje vice talmannen därefter t.o.m. anf. 82
          </note>
          <note>
            (delvis), av andre vice talmannen därefter t.o.m. anf. 95
          </note>
          <note>
            (delvis), av tredje vice talmannen därefter t.o.m. anf. 137
          </note>
          <note>
            (delvis) och av andre vice talmannen därefter t.o.m. sammanträdets
            slut.
          </note>
        </div>
      </body>
    </text>
  </TEI>
</teiCorpus>
