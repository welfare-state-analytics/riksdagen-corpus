<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--36</head>
          <docDate when="1994-12-06">1994-12-06</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ___________________________________________________________________________
          </note>
          <note>
            1 § Justering av protokoll
          </note>
          <note>
            Justerades protokollet för den 30 november.
          </note>
          <note>
            2 § Meddelande om ändring i kammaren sammanträdesplan, m.m.
          </note>
          <note>
            Talmannen meddelade följande ändringar i kammaren sammanträdesplan:
          </note>
          <note>
            Torsdagen den 8 december:
          </note>
          <note>
            Sammanträdet skulle börja kl. 14.30 med muntliga frågor till
            regeringen. Därefter skulle information följa från arbetsmarknadsminister
            Anders Sundström.
          </note>
          <note>
            Kommunikationsminister Ines Uusmann var förhindrad att delta
            i de muntliga frågorna och skulle ersättas av kulturminister Margot
            Wallström.
          </note>
          <note>
            Tidigare aviserat arbetsplenum kl. 12.00 var inställt.
          </note>
          <note>
            Fredagen den 9 december:
          </note>
          <note>
            Kammaren skulle sammanträda för bordläggning kl. 14.00. Tidigare
            aviserat plenum kl. 9.00 för interpellationssvar var inställt.
          </note>
          <note>
            3 § Svar på fråga 1994/95:187 om stödet till svensk FN-personal
            som tjänstgjort i det forna
          </note>
          <note>
            Jugoslavien
          </note>
          <note type="speaker">
            Anf. 1 Försvarsminister THAGE G PETERSON (s):
          </note>
          <note>
            Fru talman! Catarina Rönnung har frågat om jag tänker vidta några
            ytterligare åtgärder för att öka omsorgen om den svenska FN-personalen.
          </note>
          <note>
            Det är en angelägen fråga som Catarina Rönnung tar upp. Försvarsmakten
            har självklart ett stort ansvar för att på allt sätt hjälpa vår
            FN-personal att komma till rätta med problem och svårigheter som
            FN-
          </note>
          <note>
            tjänsten kan orsaka.
          </note>
          <note>
            Sveriges fredsbevarande insatser i bl.a. det tidigare Jugoslavien
            har gjort det nödvändigt med åtgärder i olika former för att minska
            risken för psykiska påfrestningar hos den personal som deltar
            i insatserna.
          </note>
          <note>
            Vid Försvarsmaktens internationella centrum
          </note>
          <note>
            (SWEDINT) har man utvecklat ett särskilt handlingsprogram för
            all FN-personal. Programmmet omfattar inte bara stöd vid hemkomsten,
            utan också särskild utbildning före utlandstjänstgöringen för
            att bättre kunna möta psykiska påfrestningar.
          </note>
          <note>
            Denna utbildning syftar till att göra FN-personalen rustad att
            kunna hantera kris- och stressreaktioner i samband med svåra händelser
            och incidenter. All hemvändande FN-personal, således inte bara
            de som har tjänstgjort i det tidigare Jugoslavien, deltar i ett
            särskilt hemkomstprogram. Genom detta program erbjuds personalen
            ett personligt anpassat stöd. Vissa behöver omedelbar hjälp, medan
            andra behöver hjälp först efter en tid med sina problem och svårigheter.
          </note>
          <note>
            Jag kommer att följa frågan om FN-personalens välbefinnande med
            största uppmärksamhet.
          </note>
          <note>
            Överläggningen var härmed avslutad.
          </note>
          <note>
            Talmannen konstaterade att frågeställaren inte var närvarande
            och tackade försvarsministern för att denne kommit och lämnat
            svaret.
          </note>
          <note>
            4 § Svar på fråga 1994/95:168 om naturreproducerad lax
          </note>
          <note type="speaker">
            Anf. 2 Jordbruksminister MARGARETA WINBERG (s):
          </note>
          <note>
            Fru talman! Ingvar Eriksson har frågat vilka ytterligare åtgärder
            jag avser vidta för att inte svenska fiskare ensamma skall tvingas
            bära ansvaret för den naturreproducerade laxens fortbestånd.
          </note>
          <note>
            Jag delar Ingvar Erikssons uppfattning att begränsningen av havsfisket
            efter lax i Östersjön bör drabba alla länders fiskare. Det var
            därför Sverige vid mötet med Fiskerikommissionen för Östersjön
            i september i år mycket kraftfullt framförde kravet på en halvering
            av innevarande års totaluttag på 600 000
          </note>
          <note>
            laxar. Nu lyckades Sverige inte få gehör bland övriga
          </note>
          <note>
            Östersjöstater för en så kraftig begränsning av havsfisket efter
            lax. Kommissionen beslutade dock att rekommendera att 1995 års
            totaluttag begränsas till
          </note>
          <note>
            500 000 laxar. Dessutom beslutade kommissionen att tillsätta
            en särskild arbetsgrupp under svenskt ordförandeskap med uppgift
            att se över förvaltningen av lax i Östersjön.
          </note>
          <note>
            Sverige och Finland är medlemmar i Europeiska unionen från den
            1 januari 1995. Det innebär bl.a. att fisket i övervägande delen
            av Östersjön kommer att förvaltas av unionen. Möjligheterna att
            gemensamt reglera laxfisket i Östersjön kommer då att stärkas.
          </note>
          <note>
            Regeringen avser att inom ramen för den gemensamma fiskeripolitiken
            verka för en långsiktig strategi för laxfisket i Östersjön och
            har för avsikt att återkomma till riksdagen under våren 1995 med
            övergripande riktlinjer för laxfisket.
          </note>
          <note type="speaker">
            Anf. 3 INGVAR ERIKSSON (m):
          </note>
          <note>
            Fru talman! Jag tackar statsrådet för svaret på min fråga, och
            jag gläder mig åt att statsrådet delar min uppfattning när det
            gäller detta med att ensidigt begränsa de svenska fiskarnas fiske
            av lax i Östersjön.
          </note>
          <note>
            Orsaken till att jag ställt frågan är att Fiskeriverkets styrelse
            har beslutat om ett ensidigt laxfiskestopp för svenska fiskare
            i svenska vatten från den 1 december till den 31 mars 1995. Syftet
            är att på detta sätt söka bidra till att den naturreproducerade
            laxens fortbestånd skall kunna säkras. Men beslutet gäller ensidigt
            svenska fiskare. Andra länders fiskare kan uppenbarligen fortsätta
            fisket t.o.m. i svenska vatten, inte minst efter årsskiftet då
            Sverige blir medlem i
          </note>
          <note>
            EU. Man kan förundra sig över att Fiskeriverket kan förvänta
            sig att svenska fiskare skall ställa upp på ensidiga fiskestopp
            och restriktioner som inte drabbar andra länders fiskare i samma
            område.
          </note>
          <note>
            Nu säger statsrådet visserligen att man skall återkomma i frågan
            i och med att EU tar över huvudansvaret för fiskeripolitiken -
            självfallet tillsammans med oss själva. Margareta Winberg säger
            att man kommer tillbaka under våren. Är detta stopp för fisket
            som gäller från den 1 december i år till den 31 mars nästa år
            verkligen motiverat? Kan man inte på något sätt från regeringens
            sida stoppa detta ensidiga beslut, för det är en utmaning mot
            allt vad vi kan kalla rimliga krav på objektivitet och ansvar?
          </note>
          <note type="speaker">
            Anf. 4 Jordbruksminister MARGARETA WINBERG (s):
          </note>
          <note>
            Fru talman! Med anledning av den senaste frågan vill jag säga
            att Fiskeriverkets beslut är överklagat.
          </note>
          <note>
            Den tid inom vilken ytterligare eventuella överklaganden kan
            komma in har inte gått ut. Vi har fått in ett överklagande. När
            tiden är ute kommer vi att behandla dessa överklaganden. Därför
            kan jag inte i dag gå in på vilken ställning regering då kommer
            att ta.
          </note>
          <note>
            Jag kan möjligen tillägga till mitt tidigare svar att vi kommer
            att ta kontakt med Finland därför att Finland inte riktigt, som
            vi tycker, skött sin del av fiskeripolitiken. Man har fiskat för
            mycket. Vi kommer att efter årsskiftet, först på tjänstemannanivå
            och sedan på ministernivå, ha en diskussion med finnarna om det
            här. Den diskussionen kommer bl.a. att handla om inte Finland
            kan ha en försommarfredning så att de
          </note>
          <note>
            "svenska" vilda laxarna får fri passage. De passerar väldigt
            nära finska gränsen på sin väg upp mot de svenska älvarna. Vi
            kommer givetvis också i internationella sammanhang - alltså med
            även andra länder -
          </note>
          <note>
            att försöka genomföra en ytterligare sänkning av totalkvoten
            för Östersjön.
          </note>
          <note type="speaker">
            Anf. 5 INGVAR ERIKSSON (m):
          </note>
          <note>
            Fru talman! Jag tackar för denna komplettering.
          </note>
          <note>
            Man är tydligen från regeringens sida beredd att ta upp ärendet
            med andra länder och i de förhandlingarna driva de svenska kraven,
            så att vi på det sättet kan få en allsidig uppslutning om eventuella
            restriktioner och eventuellt fiskestopp.
          </note>
          <note>
            Fattar jag statsrådet rätt, att fiskestoppet från den 1
          </note>
          <note>
            december kommer att inhiberas fram till det att man är klar med
            sin bedömning?
          </note>
          <note type="speaker">
            Anf. 6 Jordbruksminister MARGARETA WINBERG (s):
          </note>
          <note>
            Fru talman! Nej, regeringen fattade förra torsdagen ett beslut
            om att inte inhibera förordningen från
          </note>
          <note>
            Fiskeriverket. Vi kommer att pröva frågan i sak när tiden för
            överklagandet har gått ut.
          </note>
          <note type="speaker">
            Anf. 7 INGVAR ERIKSSON (m):
          </note>
          <note>
            Fru talman! Jag beklagar att man inte inhiberar beslutet om fiskestoppet.
            Då fortsätter ju problemen under den här perioden. Jag vill därför
            fråga: Vilka åtgärder är regeringen beredd att vidta för att göra
            de svenska fiskarna skadeslösa?
          </note>
          <note type="speaker">
            Anf. 8 Jordbruksminister MARGARETA WINBERG (s):
          </note>
          <note>
            Fru talman! Det finns åtminstone två åtgärder. Det handlar dels
            om stilleståndsersättning, dels om ersättning för förlorad arbetsförtjänst.
            Något utöver detta har vi för dagen inte planerat.
          </note>
          <note type="speaker">
            Anf. 9 INGVAR ERIKSSON (m):
          </note>
          <note>
            Fru talman! Jag vill till sist tacka för det svaret.
          </note>
          <note>
            Jag vill också utlova att jag kommer tillbaka när det gäller
            den här frågan. Det är fullständigt orimligt att förvänta sig
            att svenska fiskare ensidigt skall acceptera fiskestopp och restriktioner
            i samma vatten som andra fiskare bedriver fiske i. Detta är därför
            en mycket viktig fråga. Jag hoppas att regeringen verkligen söker
            snabba på behandlingen av det här ärendet.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1994/95:182 om miljöprogram för rennäringen
          </note>
          <note type="speaker">
            Anf. 10 Jordbruksminister MARGARETA WINBERG (s):
          </note>
          <note>
            Fru talman! Ulf Björklund har frågat mig om jag avser att utarbeta
            ett miljöprogram för rennäringen.
          </note>
          <note>
            Regeringen har i sin proposition om vissa livsmedelspolitiska
            åtgärder vid ett medlemskap i den europeiska unionen redovisat
            förslag till hur EG:s miljöprogram skall utnyttjas vid ett medlemskap.
          </note>
          <note>
            Enligt förslaget skall ett miljöprogram bestående av tre delprogram
            inrättas. Delprogrammen skall bestå av stöd till ekologisk odling,
            stöd till landskapsvård och stöd till miljökänsliga områden. Förslaget
            behandlas för närvarande av riskdagens jordbruksutskott. Regeringen
            avser att återkomma till frågan om resurser för programmet i budgetpropositionen.
          </note>
          <note type="speaker">
            Anf. 11 ULF BJÖRKLUND (kds):
          </note>
          <note>
            Fru talman! Jag ber att få tacka jordbruksministern så mycket
            för svaret. Jag vill också säga välkommen som minister för de
            samiska frågorna.
          </note>
          <note>
            Vi som bor i de samiska områdena har ett särskilt ansvar för
            att de samiska frågorna och rennäringen belyses. Sverige har ett
            totalt ansvar för samerna. Det är väldigt viktigt att samerna
            får känna sig - och vara
          </note>
          <note>
            - delaktiga i sådana frågor som rör bl.a. rennäringen.
          </note>
          <note>
            Vi känner ju till samernas mycket negativa hållning till EU.
            Kommer det inte att sägas mer i de propositioner som hittills
            har behandlats och som ligger på bordet när det gäller rennäringen
            - där det egentligen inte sägs någonting - finns risken att klyftan
            mellan samerna och det svenska storsamhället ytterligare kommer
            att öka.
          </note>
          <note>
            Som sameminister har man ett särskilt ansvar för att samerna
            känner sig delaktiga och blir inlemmade i det svenska samhället
            samt att de får känna en värdighet i att de betyder någonting
            i Sverige.
          </note>
          <note>
            Det är utifrån detta perspektiv som man behöver belysa rennäringsfrågorna
            och de samiska frågorna när det gäller EU-anslutningen. Om man
            enligt miljöförordningen inom EU skulle kunna upprätta ett miljöprogram
            för ett särskilt stöd till samerna, måste det vara möjligt att
            få någon typ av återflöde som kan komma att beröra rennäringen.
            Ser ministern någon möjlighet till att återflödet skulle kunna
            beröra också rennäringen?
          </note>
          <note type="speaker">
            Anf. 12 Jordbruksminister MARGARETA WINBERG (s):
          </note>
          <note>
            Fru talman! Jag delar den uppfattning som Ulf
          </note>
          <note>
            Björklund ger uttryck för, nämligen att vi har ett ansvar för
            samerna, inte bara vi som bor i norra delarna av landet utan det
            har alla som bor i landet. Också den samlade regeringen och riksdagen
            har naturligtvis detta ansvar.
          </note>
          <note>
            Vi vet också att snart inleds Decenniet för urbefolkning i New
            York. För att visa att vi vill att våra svenska samer skall vara
            närvarande har vi bekostat en resa till invigningen av detta evenemang.
          </note>
          <note>
            Så till frågan. Det är mycket riktigt att det inte står någonting
            i propositionen om rennäringen. Anna
          </note>
          <note>
            Lindh, som har ansvar för Miljövårdsberedningen, håller på att
            omstrukturera den. Hon vill arbeta på ett annat sätt. Hon har
            bl.a. tänkt sig att en del av arbetet skall handla om den region
            där samerna bor. Därför avser hon att plocka in personer från
            det området som är särskilt berörda. Jag har just föreslagit att
            också representation för samerna skall ingå i Miljövårdsberedningen
            när denna del av landet behandlas.
          </note>
          <note>
            Vi vet att det är problem med överbetning och möjligen med terrängkörning
            på barmark osv. Men vi andra som inte tillhör samesamhället förorsakar
            också det som man skulle kunna kalla miljöproblem för samerna.
            Det är väldigt viktigt att ha detta i minnet och inte enbart hävda
            att samerna med sitt sätt att leva utgör ett miljöproblem. Det
            är kanske minst lika mycket vi andra som utgör ett miljöproblem
            för samerna.
          </note>
          <note type="speaker">
            Anf. 13 ULF BJÖRKLUND (kds):
          </note>
          <note>
            Fru talman! Jag tackar för dessa kompletteringar.
          </note>
          <note>
            Jag har ju haft möjlighet att diskutera frågan med miljöminister
            Anna Lindh. Det är alldeles riktigt att vi vanliga svenskar och
            turismen ställer till väldigt mycket elände för samerna och den
            samiska näringen.
          </note>
          <note>
            De samiska näringarna bör ges ett förstahandsintresse när det
            gäller dessa områden av vårt land.
          </note>
          <note>
            Vi vet ju i dag att ett miljöprogram som möjligen skulle kunna
            dra till sig litet EU-pengar kan beröra sådant som har med renbetesinventeringarna
            att göra.
          </note>
          <note>
            För att samerna verkligen skall kunna garanteras möjlighet att
            fortsätta med rennäringen bör man ha kontroll över hur det förhåller
            sig med renbetestillgången. Det finns olösta frågor kring betesrätten
            i t.ex. Härjedalen, vägdragningsbekymmer inte minst i
          </note>
          <note>
            Tallma sameby vid Torneträsk och det finns väldigt mycket som
            har att göra med miljön som kräver ekonomiska insatser och som
            skulle kunna ingå i ett sådant här miljöprogram.
          </note>
          <note>
            Jag hoppas att jordbruksministern tillsammans med miljöministern
            snarast möjligt kan ta ett samlat grepp kring den här typen av
            frågor.
          </note>
          <note type="speaker">
            Anf. 14 Jordbruksminister MARGARETA WINBERG (s):
          </note>
          <note>
            Fru talman! Jag hoppas verkligen att vi skall kunna göra det.
            Men det kräver den analys som Miljövårdsberedningen skall göra.
            När den är gjord finner jag det inte uteslutet att man kan få
            fram s.k. EU-
          </note>
          <note>
            pengar som kan vara användbara för detta ändamål.
          </note>
          <note type="speaker">
            Anf. 15 ULF BJÖRKLUND (kds):
          </note>
          <note>
            Fru talman! Då vill jag bara tacka jordbruksministern för det
            i viss mån positiva svaret. Tillsammans med de svar som jag tidigare
            har fått av miljöministern antar jag att de samiska frågorna och
            detta som har att göra med fjällmarkerna, renbetesinventeringen
            och miljöfrågorna när det gäller renbetesområdet kommer att belysas
            i det fortsatta arbetet med EU-
          </note>
          <note>
            frågan.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1994/95:159 om åtgärder mot organiserad brottslighet
          </note>
          <note type="speaker">
            Anf. 16 Justitieminister LAILA FREIVALDS (s):
          </note>
          <note>
            Fru talman! Lars Stjernkvist har fråga vilka åtgärder jag är
            beredd att vidta för att motverka den typ av brottslighet som
            mc-klubben Hells Angels svarar för.
          </note>
          <note>
            Jag vill till en början säga att jag helt och hållet delar Lars
            Stjernkvists utgångspunkter. Laglydiga medborgares insatser är
            en utomordentligt viktig tillgång i brottsbekämpningen. Det är
            allvarligt när dessa skräms till tystnad och samhället måste reagera
            kraftfullt mot dem som med hot och andra metoder försöker hindra
            rättvisan från att ha sin gång.
          </note>
          <note>
            De här problemen - som definitivt inte är unika för Sverige -
            har uppmärksammats en hel del i massmedierna den senaste tiden,
            men de är inte nya vare sig för rättsväsendet eller för mig som
            justitieminister.
          </note>
          <note>
            Jag vet att polisens kunskap om den brottslighet som förekommer
            i vissa mc-klubbar är omfattande och att de internationella poliskontakterna
            är väl utvecklade.
          </note>
          <note>
            Kunskapen finns inte bara på central nivå, vid Rikspolisstyrelsen,
            utan man arbetar också aktivt för att föra ut kunskapen till den
            lokala polisorganisationen.
          </note>
          <note>
            För polisen är våldsbrottsligheten redan i dag en prioriterad
            fråga, och jag anser att det finns skäl att ytterligare prioritera
            bekämpningen av denna typ av brottslighet.
          </note>
          <note>
            Även på åklagarsidan finns kunskap om problemen, och arbetet
            med att kartlägga behovet av förbättringar pågår. Hos Riksåklagaren
            görs t.ex. en genomgång av de metoder som krävs för att framgångsrikt
            kunna genomföra förundersökningar och rättegångar där medlemmar
            av den här typen av klubbar är inblandade och vilket utrymme nuvarande
            lagstiftning ger.
          </note>
          <note>
            Justitiedepartementet förordnade i september i år en särskild
            utredare att undersöka vilka åtgärder som kan förbättra situationen
            för vittnen och målsägande vid domstolarna, bl.a. när det gäller
            möjligheten till förstärkt skydd. Uppdraget skall redovisas i
            januari nästa år.
          </note>
          <note>
            Inom Europarådet arbetar en expertkommitté, bl.a.
          </note>
          <note>
            efter svenskt initiativ, med att få fram en rekommendation som
            tar sikte på problemen med hotade vittnen.
          </note>
          <note>
            Det bör i det sammanhanget sägas att några av de länder som deltar
            har problem av en helt annan och allvarligare svårighetsgrad än
            vad vi har. Detta gör det dock inte mindre angeläget för oss att
            komma till rätta med våra inhemska problem.
          </note>
          <note>
            Jag håller mig naturligtvis informerad om det arbete som pågår,
            och jag kan försäkra att jag kommer att ta initiativ till de lagstiftningsåtgärder
            som kan visa sig vara nödvändiga.
          </note>
          <note>
            Det pågår alltså arbete på flera håll för att komma till rätta
            med de problem som rättssamhället ställs inför när vissa grupper
            ställer sig vid sidan av samhället och vägrar följa våra lagar.
            Jag är övertygad om att vi kan klara detta. Den lagstiftning vi
            har svarar i stora stycken mot de krav som ställs, men vissa ytterligare
            lagstiftningsåtgärder kan behöva vidtas. Jag menar att det framför
            allt gäller att se till att de redskap som finns används på bästa
            sätt.
          </note>
          <note>
            Kunskap om den här typen av grupper och deras metoder måste också
            spridas, så att de människor som arbetar inom rättsväsendet har
            den beredskap som behövs för att kunna klara av problemen. Det
            är också viktigt att samverkan mellan olika myndigheter utökas
            och förbättras, och då menar jag inte bara domstolar och olika
            myndigheter inom rättsväsendet. Vi måste mobilisera goda krafter
            inom alla delar av samhället för att gemensamt se till att motverka
            de oacceptabla metoder de här klubbarna använder.
          </note>
          <note type="speaker">
            Anf. 17 LARS STJERNKVIST (s):
          </note>
          <note>
            Fru talman! När man ställer den här typen av frågor brukar man
            normalt sett själv ha ett bra svar i bakfickan, som man vill få
            en chans att berätta om, men jag skall ärligt säga att jag i det
            här fallet inte har det. Jag ville få en diskussion om någonting
            som jag tror skrämmer väldigt många. Det är oerhört allvarligt
            när vi vanliga, laglydiga medborgare inte vågar ingripa mot brottslighet.
          </note>
          <note>
            Jag vill tacka för svaret, som var väldigt bra.
          </note>
          <note>
            Framför allt känns det bra att vi är överens i själva principfrågan.
            Det är viktigt att det är i första hand med hjälp av medborgarnas
            rättrådiga ingripande som vi kan bekämpa brottslighet och att
            det finns ett sådant skydd att vi som enskilda känner att vi kan
            och vågar ingripa.
          </note>
          <note>
            Såvitt jag nu begriper, är det på två fronter som den här typen
            av organiserad brottslighet måste bekämpas. På den ena fronten
            pågår det mycket verksamhet, och det är bra. Det är när det gäller
            att stärka skyddet för de människor som ställer upp och vittnar
            och som ingriper. Där sker det nu en översyn av reglerna, för
            att se vad man kan göra ytterligare för att människor skall våga
            ställa upp.
          </note>
          <note>
            När det gäller den andra fronten skulle det vara spännande att
            höra justitieministern utveckla sin syn.
          </note>
          <note>
            Det är fråga om de laginstrument vi har för att direkt bekämpa
            den här typen av brottslighet, t.ex. de regler som gäller när
            vittnen hotas. Är de lagarna tillräckligt skarpa? Jag har en känsla
            av att vi när vi har författat våra lagar inte har förutsett att
            det finns så oerhört förhärdade brottslingar och att det finns
            ett behov av skärpt lagstiftning, för att markera att vi inte
            accepterar sådant här.
          </note>
          <note type="speaker">
            Anf. 18 Justitieminister LAILA FREIVALDS (s):
          </note>
          <note>
            Fru talman! När det gäller just de brott som kanske är de centrala
            i fråga om den här typen av brottslighet, nämligen hot mot vittnen
            eller andra personer, håller jag med om att man ibland undrar
            hur lagstiftningen fungerar. Jag vill svara att lagstiftningen
            nog är skarp - det är inte där felet ligger. Problemet ligger
            ofta på bevisstadiet; man måste säkerställa bevisning om hotet.
          </note>
          <note>
            Här finns också en koppling till den grundläggande frågan, nämligen
            rädslan hos den som skall ställa upp och vittna. Redan detta att
            vittna om att ett hot har framställts i någon form kräver ju ett
            visst mod.
          </note>
          <note>
            Därför tror jag att vi kommer tillbaka till frågan om vilket
            skydd vi kan ge de människor som vi förväntar oss skall ställa
            upp och vara vittnen, så att vi kommer åt den här typen av brottslighet.
            Det sker inte genom förändringar av själva lagstiftningen, utan
            det är tilllämpningen av lagstiftningen, rättsmaskineriets sätt
            att fungera och det skydd som vi kan ge dessa människor som är
            avgörande för att vi i flera fall än nu också ingriper och beivrar
            den här typen av brott.
          </note>
          <note type="speaker">
            Anf. 19 LARS STJERNKVIST (s):
          </note>
          <note>
            Fru talman! När det gäller den här typen av organiserad brottslighet
            bland motorcykelklubbar - det är egentligen fel ord, och jag satte
            citationstecken om det i min fråga, för att inte smutskasta alla
            som av intresse sysslar med den här verksamheten på ett lagligt
            sätt - är det oerhört svårt att komma åt kärnan i grupperna med
            hjälp av skärpta lagar, även om det säkert finns lagrum som är
            tillräckligt skarpa.
          </note>
          <note>
            Det finns också en "svans" till dessa klubbar. Jag har samtalat
            med poliser, bl.a. i min hemkommun
          </note>
          <note>
            Norrköping, och det framgår att dessa grupper har en ambition
            att sprida sig. Just när det gäller att förhindra att de når nya
            grupper föreställer jag mig ändå att skärpt lagstiftning på några
            håll kunde verka i avskräckande syfte, även om jag tror att lagrummet
            finns just när det gäller kärnan.
          </note>
          <note type="speaker">
            Anf. 20 Justitieminister LAILA FREIVALDS (s):
          </note>
          <note>
            Fru talman! Det är helt riktigt att man koncentrerar en hel del
            av intresset på det som ibland kallas svansen. Det är bl.a. därifrån
            som medlemmar rekryteras till den här typen av grupperingar. Även
            om ingripanden mot "svansens" agerande med hjälp av den lagstiftning
            vi har är oerhört centrala, tror jag också att det är viktigt
            hur samhället i övrigt reagerar.
          </note>
          <note>
            Den här typen av organisationer har onekligen en viss lockelse
            på en del ungdomar, och vi måste sätta in motkrafter för att ta
            bort en del av den lockelsen. Det handlar bl.a. om att få ungdomar
            att bli medvetna om vad den här typen av grupper står för och
            också visa på konsekvenserna av ett engagemang i dessa grupper.
          </note>
          <note>
            Det var därför som jag i slutet av mitt svar lade tyngdpunkten
            just på detta att vi skall mobilisera de goda krafterna i samhället
            och på olika sätt motverka spridningen av sådana här grupper.
            Det handlar inte minst om att nå fram till ungdomar som annars
            lätt kan dras in i den typen av sammanhang.
          </note>
          <note type="speaker">
            Anf. 21 LARS STJERNKVIST (s):
          </note>
          <note>
            Fru talman! Jag tror dessutom att det är en viktig uppgift att
            öka kunskapen om den här typen av grupper, och jag hoppas att
            vi kan bidra till det. Jag föreställer mig att många är lika aningslösa
            som jag; man har svårt att förstå att den här typen av brottslighet
            finns. Men det gör den bevisligen. Därför gäller det naturligtvis
            att öka vår allmänna beredskap.
          </note>
          <note>
            Det var alltså ett väldigt bra svar. Jag väntar med spänning
            på det arbete som skall resultera i någonting redan i januari
            månad, och jag hoppas att vi får chansen att återkomma till det
            här flera gånger.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1994/95:178 om friköp av historiska arrenden
          </note>
          <note type="speaker">
            Anf. 22 Justitieminister LAILA FREIVALDS (s):
          </note>
          <note>
            Fru talman! Bengt Silfverstrand har frågat mig när regeringen
            kommer att lägga fram en proposition om friköp av historiska arrenden.
          </note>
          <note>
            1990 års Arrendekommitté har i två betänkanden lämnat förslag
            till vissa lagregleringar på arrendeområdet. I det ena betänkandet
            (SOU 1991:85) presenteras förslag till en lag om friköpsrätt vid
            historiska arrenden. Det andra betänkandet (SOU 1992:109)
          </note>
          <note>
            innehåller förslag till regler om skydd för jordbruksarrendatorers
            investeringar på arrendestället samt vissa ytterligare förändringar
            på skilda områden inom arrendelagstiftningen. Betänkandena har
            remissbehandlats i ett sammanhang.
          </note>
          <note>
            Den tidigare regeringen överlämnade i september i år en remiss
            till Lagrådet. I lagrådsremissen föreslogs nya regler om skydd
            för investeringar i arrendejordbruket. Vidare gjordes det ställningstagandet
            att det inte skulle införas någon lag om friköp av historiska
            arrenden. Lagrådet har yttrat sig över lagförslagen.
          </note>
          <note>
            Frågorna har därefter beretts vidare inom Justitiedepartementet.
          </note>
          <note>
            Regeringen avser att inom kort lägga fram en proposition om de
            frågor som har presenterats i de båda betänkandena.
          </note>
          <note type="speaker">
            Anf. 23 BENGT SILFVERSTRAND (s):
          </note>
          <note>
            Fru talman! Jag tackar justitieministern för svaret på min fråga.
          </note>
          <note>
            "Sagolika Koberg - bara en bitter strid." Så lyder rubriken på
            en helsidesartikel i Borås Tidning den 30
          </note>
          <note>
            november 1994.
          </note>
          <note>
            Det är alltså på dagen fem år sedan Sveriges riksdag med en stor
            majoritet beslutade att brukare av s.k.
          </note>
          <note>
            historiska arrenden skulle få friköpa den mark de i generationer
            röjt, brukat, bebyggt och bebott. Många trodde och hoppades då
            att slutkapitlet skrivits i denna bittra sannsaga, att rättssamhällets
            lagar skulle omfatta också den grupp av enskilda människor vars
            vardag till vissa delar fortfarande styrs av feodalsamhällets
            lagar.
          </note>
          <note>
            Men så blev det alltså inte. I stället förhalade den borgerliga
            regeringen ytterligare frågans slutgiltiga lösning under förevändning
            av juridiska svårigheter och intrång i den enskilda äganderätten,
            vilket man hävdade stod i strid med Europarådskonventionen om
            mänskliga rättigheter.
          </note>
          <note>
            Det måste understrykas att friköpsrätten i det historiskt betingade
            arrendet inte berör vanligt enskilt ägande, där någonsin någon
            ägarstat vare sig bebott eller brukat jorden och inte heller är
            beroende av den för sin utkomst.
          </note>
          <note>
            Det handlar alltså om generationers kamp för friköp av sina fädernegårdar.
            Det handlar om brukarna i de bygder som ställdes utanför de skatteköpsreformer
            som är grunden för nästan all enskilt ägd jordbruksmark sedan
            århundraden tillbaka.
          </note>
          <note>
            Det vore en rättviseskandal av sällan skådat slag om inte Sveriges
            regering och riksdag nu äntligen kunde samla sig till en friköpslag
            som utvidgar medborgarrätten till att omfatta också de människor
            som kommit i kläm för jordägarintressen som grundar sig på lagstiftarnas
            misstag och rättsövergrepp i det förgångna.
          </note>
          <note>
            Svaret är inte helt glasklart. Jag skulle gärna vilja att justitieministern
            närmare preciserade när i tiden det här förslaget kan komma, kanske
            också litet om inriktningen och vad det finns för svårigheter
            och juridiska betänkligheter som fortfarande eventuellt kvarstår.
          </note>
          <note type="speaker">
            Anf. 24 Justitieminister LAILA FREIVALDS (s):
          </note>
          <note>
            Fru talman! Jag vet att Bengt Silfverstrand är mycket engagerad
            i frågan om historiska arrenden.
          </note>
          <note>
            Det är en fråga som har varit föremål för överväganden under
            lång tid. När vi i den nya regeringen nu har tillträtt har vi
            ju att bereda denna fråga igen. Som jag sade i mitt svar bereds
            den nu i Justitiedepartementet.
          </note>
          <note>
            Jag vill inte här i detta sammanhang föregripa det ställningstagande
            som regeringen har att göra i denna fråga.
          </note>
          <note type="speaker">
            Anf. 25 BENGT SILFVERSTRAND (s):
          </note>
          <note>
            Fru talman! Jag kan förstå att regeringen måste ta en ny omgång,
            men det vore ändå värdefullt att få någon antydan om tiden, dvs.
            om förslaget beräknas komma redan i höst, tidigt under våren eller
            åtminstone under våren. Det handlar om en grupp som är synnerligen
            orolig och som också har mist tron på att den någonsin skall få
            denna möjlighet.
          </note>
          <note>
            Det vore ändå värdefullt om justitieministern kommenterade de
            invändningar som har framförts av den borgerliga regeringen om
            svårigheterna och varför det skulle behövas ytterligare beredningsarbete
            utöver det gedigna beredningsarbete som redan är gjort.
          </note>
          <note>
            Justitieministern tillsatte själv mycket snabbt, vill jag säga,
            en arrendekommitté efter riksdagsbeslutet.
          </note>
          <note>
            Eftersom kommittén var enig har regeringen nu ett bra underlag
            för att ta ställning.
          </note>
          <note>
            Det kan väl ändå inte vara omöjligt att få några antydningar
            om vari svårigheterna ligger och när tiden är mogen för en reform.
          </note>
          <note type="speaker">
            Anf. 26 Justitieminister LAILA FREIVALDS (s):
          </note>
          <note>
            Fru talman! Ja, det finns ett gediget underlag i den här frågan.
            Det var därför jag sade "redan inom kort".
          </note>
          <note>
            Jag hoppas t.o.m. att kunna återkomma med beslut i denna fråga
            före jul.
          </note>
          <note type="speaker">
            Anf. 27 BENGT SILFVERSTRAND (s):
          </note>
          <note>
            Fru talman! När det gäller historiskt betingat arrendejordägande
            är det viktigt att slå fast att det aldrig har förekommit något
            direkt personligt brukande och boende eller någon personlig drift.
            Här föreligger alltså en i högsta grad naturligt avgränsad grupp,
            dvs.
          </note>
          <note>
            att enskilt ägande varit uteslutet för jordbruksbefolkningen.
          </note>
          <note>
            Tidpunkten i utredningens förslag markerar ju också den avgränsade
            tidpunkten, då äganderättens gamla tyngdpunkt i beskattningsrätten
            definitivt upphävdes i och med mantalsbeskattningens upphörande.
          </note>
          <note>
            Då blev jordbrukarna i fråga direkt skattskyldiga till samhället.
          </note>
          <note>
            Nu kommer Europarådskonventionen in i bilden.
          </note>
          <note>
            Med tanke på vad som där läggs in i allmänintresse framstår också
            följande klart för utredningen: Det står bl.a. att den nationelle
            lagstiftaren ges ett betydande mått av frihet i denna bedömning.
            I gällande expropriationslag står bl.a. att expropriation får
            ske då den är av väsentlig betydelse för riket och ofta för en
            viss befolkningsgrupp.
          </note>
          <note>
            Mot denna bakgrund hoppas jag att justitieministern nu med mycket
            kort varsel skall kunna samla sig till ett politiskt ställningstagande
            för denna grupp, så att vi får bort den sista resten av feodalsamhället.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1994/95:181 om kriminalisering av innehav av
            barnpornografi
          </note>
          <note type="speaker">
            Anf. 28 Justitieminister LAILA FREIVALDS (s):
          </note>
          <note>
            Fru talman! Inger René har frågat mig vilka åtgärder jag avser
            att vidta för att få en bred genomlysning av frågan om kriminalisering
            av innehav av barnpornografi.
          </note>
          <note>
            Trots den förra regeringens oförmåga att komma med förslag i
            ämnet har - genom socialdemokratiska initiativ i riksdagens konstitutionsutskott
            - ett förslag till grundlagsändring som möjliggör kriminalisering
            av innehav av barnpornografi kunnat antas som vilande.
          </note>
          <note>
            Kriminalisering av innehav av barnpornografi är ett led i kampen
            mot sexuellt utnyttjande av barn.
          </note>
          <note>
            Genom att med alla tänkbara medel angripa marknaden för barnpornografi
            kan vi förhoppningsvis bidra till att minska efterfrågan på sådant
            material och därigenom också minska omfattningen av sexuella övergrepp
            på barn, vilket ju är det yttersta målet för en sådan kriminalisering.
          </note>
          <note>
            Inger René tycks inte ha observerat att regeringen förra månaden
            beslutade att tillsätta en parlamentarisk kommitté med uppdrag
            att undersöka på vilket sätt och med vilka medel förekomsten av
            barnpornografi bäst kan bekämpas. I direktiven (dir. 1994:117)
            anges att kommittén bör göra en utvärdering av på vilka områden
            det krävs insatser för att på ett effektivt sätt förebygga att
            det förekommer produktion och distribution av barnpornografiskt
            material. Kommittén skall därefter överväga vilka åtgärder som
            behövs för att förhindra förekomsten och spridningen av barnpornografiskt
            material. Frågor om kriminalisering av innehav och annan befattning
            med barnpornografi skall övervägas särskilt, och kommittén skall
            också behandla frågan om en åldersgräns kan tas in i bestämmelsen
            om barnpornografibrott. Utredningen skall vara avslutad senast
            den sista juni 1996.
          </note>
          <note>
            Det är min förhoppning att denna utredning skall ge ett så brett
            underlag som möjligt för det fortsatta arbetet mot barnpornografi.
            Utgångspunkten är att kriminalisering av innehav skall ske i enlighet
            med det vilande förslaget. Regeringen är dock väl medveten om
            de svåra rättsliga frågor som en innehavskriminalisering föranleder
            och är därför naturligtvis intresserad av förslag till en annan
            lagteknisk utformning av innehavskriminaliseringen, om en sådan
            bättre kan bidra till att förekomsten av barnpornografi minskar.
          </note>
          <note>
            Jag vill också initiera andra åtgärder som syftar till att skydda
            barn mot övergrepp. Bl.a. bör en mer generell översyn göras av
            bestämmelserna om sexualbrott i brottsbalken.
          </note>
          <note type="speaker">
            Anf. 29 INGER RENÉ (m):
          </note>
          <note>
            Fru talman! Jag ber att få tacka justitieministern så mycket
            för svaret. Det var positivt på det sättet att det gav uttryck
            för en mer långtgående beredning än vad tidigare diskussioner
            gett vid handen.
          </note>
          <note>
            Jag tänker inte ge mig in på diskussionen om tidigare regeringars
            oförmåga när det gäller barnpornografiärendet. Inte heller den
            socialdemokratiska regeringen - jag vågar kanske också säga: särskilt
            inte den socialdemokratiska regeringen - har så mycket att yvas
            över när det gäller detta ärende. Det vet vi alla.
          </note>
          <note>
            Jag har observerat att regeringen har tillsatt en parlamentarisk
            kommitté. Jag har läst direktiven, vilka jag har här i handen.
            Men det är just därför som jag ställer min fråga. Frågan har att
            göra just med innehavskriminaliseringen som jag tycker i direktiven
            har blivit något styvmoderligt behandlad.
          </note>
          <note>
            Lagrådet framhöll i sin remissbehandling i våras att lagförslag
            på detta område erfarenhetsmässigt brukar avkasta värdefulla synpunkter
            av både saklig och teknisk karaktär som kan tas till vara i beredning
            av ärendet. Samma synpunkter kom också fram vid den hearing som
            justitieutskottet och konstitutionsutskottet anordnade i våras.
          </note>
          <note>
            Nu finns tid att lysa igenom detta ärende utan försening. Därför
            undrar jag: Delar justitieministern
          </note>
          <note>
            Lagrådets uppfattning?
          </note>
          <note type="speaker">
            Anf. 30 Justitieminister LAILA FREIVALDS (s):
          </note>
          <note>
            Fru talman! Som jag redogjorde för i mitt svar har regeringen
            tillsatt en särskild kommitté som skall se över denna fråga i
            dess bredd. Kommittén skall också se på de lagtekniska lösningarna
            när det gäller kriminalisering av innehav. Med detta borde, såvitt
            jag förstår, Inger René vara mycket nöjd, eftersom vi nu har den
            tid och de möjligheter vi behöver för att få fram det bästa lagförslaget
            på området.
          </note>
          <note type="speaker">
            Anf. 31 INGER RENÉ (m):
          </note>
          <note>
            Fru talman! Speciellt när det gäller förslag till grundlagsändringar
            är det vanligt att man skickar ut förslagen på remiss just för
            att få denna breda genomlysning.
          </note>
          <note>
            Vid debatten här i kammaren den 16 november om barnpornografi
            fick den socialdemokratiska ledamoten i debatten frågan om denna
            typ av bred genomlysning. Det svarades då att socialdemokratiska
            partiet inte hade något emot den breda genomlysning som en remissdebatt
            innebär.
          </note>
          <note>
            Kan vi tänka oss att detta förslag kommer att gå ut på remiss?
          </note>
          <note type="speaker">
            Anf. 32 Justitieminister LAILA FREIVALDS (s):
          </note>
          <note>
            Fru talman! När kommittén har genomfört sitt arbete och kommit
            fram med ett betänkande kommer detta givetvis att behandlas i
            vanlig ordning med remissförfarande och förberedelser för den
            fortsatta hanteringen i riksdagen.
          </note>
          <note type="speaker">
            Anf. 33 INGER RENÉ (m):
          </note>
          <note>
            Fru talman! Jag är mycket nöjd med detta svar, för det är betydligt
            mer långtgående än de signaler som tidigare har getts. Tack för
            svaret.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1994/95:189 om narkotikan och trafiken
          </note>
          <note type="speaker">
            Anf. 34 Justitieminister LAILA FREIVALDS (s):
          </note>
          <note>
            Fru talman! Mats Odell har frågat vilka åtgärder kommunikationsministern
            är beredd att vidta för att stoppa narkotikan i trafiken. I sin
            fråga anför Mats
          </note>
          <note>
            Odell att lagstiftningen måste utvidgas till att ge gränsvärden
            och legala möjligheter att bekämpa narkotikan i trafiken. Eftersom
            den åsyftade lagstiftningen, nämligen bestämmelserna i trafikbrottslagen
            om rattfylleri och grovt rattfylleri, faller under Justitiedepartementets
            ansvarsområde har frågan överlämnats till mig.
          </note>
          <note>
            Inledningsvis vill jag understryka att utgångspunkten för dagens
            lagstiftning är att det är förbjudet att köra bil om man är påverkad
            av narkotika. Vidare är all konsumtion av narkotika straffbar
            enligt narkotikastrafflagen. Några gränsvärden när det gäller
            narkotikapåverkan i samband med framförande av fordon motsvarande
            promillereglerna vid alkoholpåverkan finns som bekant inte i bestämmelserna
            om rattfylleri och grovt rattfylleri. I stället måste domstolarna
            kunna slå fast att påverkansgraden har varit sådan att föraren
            inte har kunnat framföra fordonet på ett betryggande sätt för
            att ansvar för rattfylleri skall vara för handen.
          </note>
          <note>
            Vid bedömande av om rattfylleribrottet är att anse som grovt
            skall särskilt beaktas bl.a. om alkoholkoncentrationen i förarens
            blod överstigit 1 promille eller föraren annars varit avsevärt
            påverkad av alkohol eller något annat medel.
          </note>
          <note>
            Den omständigheten att domstolen måste kunna slå fast att påverkansgraden
            har varit sådan att föraren inte har kunnat framföra fordonet
            på ett betryggande sätt ställer naturligtvis höga krav på åklagarens
            bevisning. Det är oftast fråga om vittnesbevisning där vittnena
            får uttala sig om förarens beteende och uppträdande. Utöver den
            bevisningen krävs oftast något läkarintyg om förekomsten av narkotika
            i förarens blod eller urin.
          </note>
          <note>
            Hittills har det ansetts vara tekniskt komplicerat att mäta förekomsten
            av andra berusningsmedel än alkohol, inte minst med hänsyn till
            den stora mängd olika preparat som kan anses påverka förmågan
            att framföra fordon. Det bör framhållas att det inte endast är
            fråga om narkotiska preparat som är föremål för illegal hantering,
            utan även narkotiska och andra preparat som kan ingå i av läkare
            ordinerade läkemedel.
          </note>
          <note>
            Även om man med hjälp av mätinstrument kan påvisa förekomsten
            av droger uppstår svårigheter när man skall fastställa de gränsvärden
            som skall gälla för dessa. En utgångspunkt bör nämligen vara att
            gränsvärdena skall fastställas utifrån de risker för trafiksäkerheten
            som en påverkan kan innebära.
          </note>
          <note>
            Frågan om drograttfylleri behandlas inte i sak av
          </note>
          <note>
            Väg- och sjöfyllerikommittén, vars arbete låg till grund för
            årets ändringar i trafiknykterhetslagstiftningen. Kommittén uttalade
            dock att det var angeläget att hithörande frågor utreddes och
            konstaterade också att det inom Brottsförebyggande rådet pågår
            ett projekt angående droger och trafiksäkerhet. Detta projekt
          </note>
          <note>
            - Läkemedel, droger och trafiksäkerhet - kommer att redovisas
            till sommaren.
          </note>
          <note>
            Frågan om drograttfylleri har diskuterats i olika sammanhang
            under en längre tid utan att detta lett till några egentliga förändringar.
            Under senare tid har dock framsteg gjorts vad avser utvecklandet
            av mätmetoder och forskning om narkotikans verkningar.
          </note>
          <note>
            Jag anser därför tiden vara mogen för att sätta i gång ett mer
            målmedvetet arbete för att undersöka förutsättningarna för att
            komplettera rattfyllerilagstiftningen med gränsvärden för olika
            narkotiska preparat. Jag kommer att ta initiativ till ett sådant
            arbete.
          </note>
          <note type="speaker">
            Anf. 35 MATS ODELL (kds):
          </note>
          <note>
            Fru talman! Först vill jag tacka justitieministern för svaret.
            Jag är nöjd med svaret att justitieministern nu ämnar ta dessa
            initiativ. Jag tror att vi är överens om att narkotikapåverkade
            förare måste bort ur trafiken. Jag hoppas att vi också är överens
            om att det behövs en nollgräns för de klart definierade preparat
            som inte har någon medicinsk användning.
          </note>
          <note>
            Det som nu har inträffat är att Polisen har utvecklat nya testmetoder
            som finns tillgängliga ute på polisdistrikten - jag har själv
            sett dem i funktion - som kan användas för att spåra narkotika
            hos bilförare.
          </note>
          <note>
            Problemet har hittills varit att lagstiftningen är så luddig
            att det sällan leder till åtal även om man spårar kraftfull påverkan
            hos bilförare. Detta är fullständigt orimligt.
          </note>
          <note>
            Det man kan konstatera är att det är förbjudet att köra bil om
            man är påverkad av narkotika. Det är t.o.m. förbjudet att konsumera
            narkotika enligt narkotikastrafflagen.
          </note>
          <note>
            Det Polisen nu väntar på är att få de lagliga instrument som
            gör det möjligt att också vid t.ex. stora trafikkontroller kontrollera
            förekomsten av narkotika hos förarna. Detta är inte möjligt i
            dag. Man måste ha en uttalad misstanke för att få genomföra den
            typen av prov.
          </note>
          <note>
            De substanser som inte har någon medicinsk användning, dvs. heroin,
            kokain, cannabis och amfetamin, borde ganska enkelt och ganska
            omedelbart kunna förbjudas. Detta skulle ligga till grund för
            en utsållning av förare som är påverkade av dessa substanser med
            den utrustning som redan finns ute på polisdistrikten. Därmed
            skulle man få bort en stor grupp av de livsfarliga förare som
            finns ute bland medtrafikanterna.
          </note>
          <note type="speaker">
            Anf. 36 Justitieminister LAILA FREIVALDS (s):
          </note>
          <note>
            Fru talman! Jag kan inte hålla med om att lagstiftningen är luddig.
            Det är nog fel sätt att definiera problemet.
          </note>
          <note>
            Lagstiftningen är klar. Problemet är att det ställs mycket höga
            krav på bevisning för att få en fällande dom när det gäller narkotiska
            preparats påverkan på förarens möjlighet att framföra bil. Det
            är vårt problem.
          </note>
          <note>
            Det problemet löser vi om vi har möjligheter att i lagstiftningen
            föra in gränsvärden så att vi kan hantera olika narkotiska preparat
            på samma sätt som vi hanterar alkohol.
          </note>
          <note>
            Problemen har varit av många slag. Det har gällt mätmetoderna.
            Det problemet är på väg att lösas. Jag delar Mats Odells uppfattning
            om att Polisen här har kommit väldigt långt i utvecklingen.
          </note>
          <note>
            Det som oroar mig är att vi ligger efter i det underlag som behövs
            när det gäller att bedöma vilka gränsvärden som måste sättas för
            olika typer av preparat.
          </note>
          <note>
            Min uppfattning är dock att vi har hanterat problemen alltför
            mycket i klump. Om vi väntar tills vi har ett underlag som ger
            oss svar på alla de frågor som är knutna till de olika typer av
            preparat det är frågan om - både legala och illegala - får vi
            vänta alltför länge. Min avsikt är därför att driva denna fråga
            litet mer målmedvetet och säkerställa att vi får fram det underlag
            vi behöver för ett preparat i taget.
          </note>
          <note>
            Dessutom vill jag bara säga att det är förbjudet att nyttja t.ex.
            cannabis. Det är alltså förbjudet att drogpåverkad framföra bil,
            liksom det är förbjudet att promenera på gatan drogpåverkad. Vi
            har kriminaliserat hela bruket av narkotika.
          </note>
          <note type="speaker">
            Anf. 37 MATS ODELL (kds):
          </note>
          <note>
            Fru talman! Jag tolkar detta som att justitieministern är beredd
            att fastställa lämpliga gränsvärden preparat för preparat.
          </note>
          <note>
            Det är alldeles uppenbart att heroin, kokain, cannabis och amfetamin
            inte har någon medicinska användning. Det borde mot bakgrund av
            den lagstiftning som redan finns, vilken justitieministern nämner,
            vara möjligt att ganska snabbt komma fram till en lagstiftning
            som gör att Polisen också kan utnyttja den förnämliga utrustning
            som i dag finns på ett stort antal polisdistrikt runt om i vårt
            land.
          </note>
          <note type="speaker">
            Anf. 38 Justitieminister LAILA FREIVALDS (s):
          </note>
          <note>
            Fru talman! Jag är inte säker på att jag kan tolka det som Mats
            Odell säger korrekt. Men jag hoppas att det Mats Odell säger innebär
            att Mats Odell delar min uppfattning att vi skall ha ett sakligt
            underlag när vi fastställer gränsvärden i lagstiftningen.
          </note>
          <note type="speaker">
            Anf. 39 MATS ODELL (kds):
          </note>
          <note>
            Fru talman! Jag delar uppfattningen att det skall finnas ett
            sakligt underlag. Mot bakgrund av att ingen av de nämnda substanserna
            har någon medicinsk användning borde gränsvärdet kunna fastställas
            med en ganska enkel teknik.
          </note>
          <note type="speaker">
            Anf. 40 Justitieminister LAILA FREIVALDS (s):
          </note>
          <note>
            Fru talman! Jag är fortfarande inte riktigt säker på innebörden,
            men jag tror inte att det spelar någon roll eftersom vi kommer
            att ha anledning att återkomma till frågan när vi har ett bättre
            underlag.
          </note>
          <note>
            Jag vill redan nu markera att jag har haft svårt att förstå att
            man kan göra skillnad på huruvida ett preparat är legalt eller
            illegalt intaget om vi finner att ett visst gränsvärde är nödvändigt
            ur trafiksäkerhetssynpunkt. Det är trafiksäkerheten som måste
            stå i centrum.
          </note>
          <note type="speaker">
            Anf. 41 MATS ODELL (kds):
          </note>
          <note>
            Fru talman! Jag håller med om det. Men det blir nog litet märkligt
            om domstolarna fortfarande skall ha bevisföringskrav som innebär
            att man måste visa att föraren har uppträtt på ett sådant sätt
            i trafiken att vederbörande har utgjort något slags trafikfara.
            Det måste ändå vara själva gränsvärdet som utgör kriteriet för
            domstolen när man skall döma.
          </note>
          <note type="speaker">
            Anf. 42 Justitieminister LAILA FREIVALDS (s):
          </note>
          <note>
            Fru talman! Jag ser mig nödsakad att ta ytterligare en replik.
          </note>
          <note>
            Om vi har gränsvärde i rattfyllerilagstiftningen behövs det ingen
            bevisning av trafikfarligheten. Då har bedömningen av trafikfarligheten
            legat i lagstiftarens hand när han har fastställt gränsvärdena.
          </note>
          <note>
            Det är det som gör att rattfyllerilagstiftningen fungerar effektivt
            när det gäller alkohol och ineffektivt när det gäller narkotika.
            Vi vill få till stånd att man kan hantera åtminstone vissa narkotiska
            preparat precis som alkohol. Då skulle vi inte längre ha sådana
            bevissvårigheter.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1994/95:191 om projekteringen av Västerleden
          </note>
          <note type="speaker">
            Anf. 43 Kommunikationsminister INES UUSMANN (s):
          </note>
          <note>
            Fru talman! Andreas Carlgren har frågat mig vilka åtgärder jag
            avser vidta för att inte projekteringen av
          </note>
          <note>
            Västerleden skall fortsätta förbruka stora summor pengar medan
            osäkerheten består om leden verkligen skall byggas.
          </note>
          <note>
            Som Andreas Carlgren vet ingår utbyggnaden av
          </note>
          <note>
            Västerleden i Dennisöverenskommelsen. När regionen enades om
            Dennispaketet beslutade man samtidigt om en kontrollstation år
            1996 där bl.a. projektering, upprättande av arbetsplan och miljökonsekvensbeskrivning
            skulle ge underlag för beslut om exakt tidpunkt för byggstart,
            projektets ekonomi och miljökonsekvenser.
          </note>
          <note>
            Det förberedelsearbete som Vägverket för närvarande bedriver
            rörande Västerleden är således av väsentlig betydelse för det
            fortsatta ställningstagandet om utformning och byggstart för projektet.
            Riksdagen har bl.a. därför beslutat om statliga lånegarantier
            för det fortsatta förberedelsearbetet med vägprojekten inom Dennisöverenskommelsen.
          </note>
          <note>
            När projektet kan genomföras är beroende av när vägtullsystemet
            kan införas. Vägverket bedömer i dag att projektet tidigast kan
            komma att byggstartas år
          </note>
          <note>
            2000 och i så fall öppnas för trafik år 2005.
          </note>
          <note type="speaker">
            Anf. 44 ANDREAS CARLGREN (c):
          </note>
          <note>
            Fru talman! Jag vill tacka kommunikationsministern för svaret.
            Tyvärr gav det inget svar på min fråga.
          </note>
          <note>
            Efter valet har Socialdemokraterna velat ge intryck av att det
            verkligen skulle vara en allvarligt menad omprövning på gång av
            Dennispaketet. Man har så att säga lurat Miljöpartiet och Vänsterpartiet
            att ingå en överenskommelse med Socialdemokraterna för att bilda
            majoritet i Stockholms stadshus och i
          </note>
          <note>
            Stockholms läns landsting just på den grunden.
          </note>
          <note>
            Jag läste en intervju med Ines Uusmann i Gröna bilisters medlemstidning.
            Denna intervju gav också intryck av att Ines Uusmann verkligen
            ville låta Dennispaketet utsättas för en ordentlig prövning som
            skulle kunna leda till omprövning. Ines Uusmann menade där dessutom
            att kontrollstationen borde läggas in före 1996.
          </note>
          <note>
            Av dessa uttalanden syns tyvärr ingenting i frågesvaret. Det
            kanske inte är så konstigt, eftersom det samtidigt finns en uppgörelse
            med Moderaterna och
          </note>
          <note>
            Folkpartiet om att det här skall rulla på. Det rullar verkligen
            på. Det som rullar allra mest är de hundratals miljoner som är
            avsatta för förberedelsearbete av olika slag. I min kommun gör
            man bl.a. provborrningar för dragningen av Västerleden.
          </note>
          <note>
            I svaret talar Ines Uusmann enbart om att förberedelsearbetet
            inför det framtida ställningstagandet skall gälla utformning och
            byggstart av projekten. Om det är sant rasar hela omprövningskulissen.
            Då är det ingen verkligt menad omprövning. Man skulle möjligen
            kunna ifrågasätta utformningen och byggstarten för Västerleden.
            Är det verkligen detta kommunikationsministern menar?
          </note>
          <note type="speaker">
            Anf. 45 Kommunikationsminister INES UUSMANN (s):
          </note>
          <note>
            Fru talman! Jag kan hänvisa till det betänkade om lånegarantier
            som riksdagen fattade beslut om i våras.
          </note>
          <note>
            Riksdagen fattade beslut om att avsätta 373 miljoner för just
            denna projektering. Detta sade riksdagen.
          </note>
          <note>
            Både den föregående och den nuvarande regeringen står bakom detta.
            Det faktum att pengar är avsatta till projektering innebär inget
            ställningstagande för byggande av dessa projekt. Lånegarantierna
            innebär inte heller något ställningstagande till de olika projektens
            utformning eller exakta lokalisering.
          </note>
          <note>
            Projekten skall prövas före genomförandet på sedvanligt sätt
            med tillämpning av gällande lagstiftning.
          </note>
          <note>
            Man avser att följa de uppställda miljöpolitiska målen. Så länge
            inga andra beslut är fattade är det detta som gäller.
          </note>
          <note>
            Det projekteringsarbete som pågår sker på direkt uppdrag av riksdagsmajoriteten.
            Vi är skyldiga att följa detta, så länge inget annat är beslutat.
          </note>
          <note type="speaker">
            Anf. 46 ANDREAS CARLGREN (c):
          </note>
          <note>
            Fru talman! Jag konstaterar att Ines Uusmann fortfarande inte
            svarar på min fråga. Den centrala frågan är om ni menar allvar
            med omprövningen av Västerleden. I så fall är det orimligt att
            under tiden låta miljonerna rinna i väg.
          </note>
          <note>
            Ines Uusmann hänvisade till ett riksdagsbeslut.
          </note>
          <note>
            Där var det dock fråga om en verkligt menad handlingsfrihet.
            Det var en formulering som Centern fick med. I Ines Uusmanns svar
            sades enbart att det här skall påverka utformning och byggstart.
          </note>
          <note>
            Om Ines Uusmann inte bara menar utformning och byggstart, som
            hon sade i svaret, utan om hon verkligen allvar med omprövningen,
            är det väl orimligt att låta pengarna ticka i väg. Ines Uusmann
            behöver inte bara luta sig emot ett riksdagsbeslut. Det går att
            ta egna initiativ. Det har Ines Uusmann t.ex. gjort när det gällde
            Postens styrelse. Då fanns det plötsligt stor handlingskraft.
            Här gäller det mycket pengar och ett viktigt beslut. Varför kan
            Ines Uusmann i så fall inte visa handlingskraft även här?
          </note>
          <note type="speaker">
            Anf. 47 Kommunikationsminister INES UUSMANN (s):
          </note>
          <note>
            Fru talman! När det gäller handlingskraften kan man diskutera
            vad det skulle innebära om vi stoppade hela Dennispaketet. Det
            skulle bli följden av Andreas
          </note>
          <note>
            Carlgrens önskemål.
          </note>
          <note>
            Andreas Carlgren säger att vi har gett intryck av att vi vill
            ompröva Dennispaketet och att vi därmed har lurat Miljöpartiet
            och Vänsterpartiet. Jag tycker att det är att slira med en insinuation.
            De som har gjort en uppgörelse i Stockholms stadshus måste få
            en chans att stå för den.
          </note>
          <note>
            I regeringen tar vi ansvar för det faktum att det skall finnas
            en kontrollstation. Jag skulle gärna se, och det har jag gett
            uttryck för i olika sammanhang, att kontrollstationen skulle tidigareläggas
            så att vi kan få en offentlig diskussion. Jag tycker nämligen
            att den offentliga diskussionen är oerhört viktig i den här frågan.
          </note>
          <note type="speaker">
            Anf. 48 ANDREAS CARLGREN (c):
          </note>
          <note>
            Fru talman! Det är lätt att hålla med om att det behövs en offentlig
            diskussion - särskilt när man har hört Ines Uusmanns svar här
            i dag. Men det räcker inte. Det måste leda till handling också.
          </note>
          <note>
            Om det är något som är att slira så är det att pendla mellan
            åsikten att det går att ompröva och uttalanden om att om man bara
            omprövar förberedelsepengarna så rasar allt. Det är helt orimligt
            att Dennispaketet är ett så bräckligt bygge att allt skulle rasa
            därför att man inte i ett mycket kritiskt budgetläge bara låter
            miljonerna rulla på till ett projekt, där man faktiskt vill ge
            intrycket av att man fortfarande inte har bestämt sig för om det
            skall genomföras. Detta är det centrala.
          </note>
          <note>
            Om ni menar allvar med att Västerledsprojektet skall kunna stoppas,
            inte bara ändras när det gäller utformning och byggstart, vore
            det väl också rimligt att inte satsa hundratals miljoner - jag
            tror att det handlar om den summan - i ett förberedelsearbete
            där man inte vet om det kommer att komma till användning? Det
            är därför frågan återstår: Är Ines Uusmann beredd att säga att
            hon menar allvar med omprövningen?
          </note>
          <note type="speaker">
            Anf. 49 Kommunikationsminister INES UUSMANN (s):
          </note>
          <note>
            Fru talman! Som avslutning vill jag säga att jag synnerligen
            allvarligt menar det jag har sagt om kontrollstationen. Jag skall
            se om det är möjligt att tidigarelägga den. Jag är dock inte säker
            på att det går.
          </note>
          <note>
            Att man inrättar en kontrollstation betyder att man inte i förväg
            har fattat några beslut. Det tror jag att vi skall vara helt överens
            om, annars är det ingen mening med en kontrollstation.
          </note>
          <note type="speaker">
            Anf. 50 ANDREAS CARLGREN (c):
          </note>
          <note>
            Fru talman! Då måste jag till sist ställa ytterligare en fråga.
            Om kontrollstationen verkligen är så allvarligt menad, om den
            också innebär att man skall kunna stoppa Västerleden och om Ines
            Uusmann dessutom vill verka för att kontrollstationen skall tidigareläggas,
            varför visar Ines Uusmann då inte handlingskraften att se till
            att få stopp på den miljonrullning som sker under tiden?
          </note>
          <note>
            De berörda tjänstemännen beskriver att miljonrullningen pågår
            precis oförändrat. Det har inte skett någonting. Det har inte
            blivit några förändringar eller nya politiska signaler. Så länge
            miljonrullningen pågår oförändrat slösar man pengar på ett projekt
            som
          </note>
          <note>
            Ines Uusmann i dag säger inte är säkert skall bli av.
          </note>
          <note>
            Dessutom lurar man under tiden Miljöpartiet och
          </note>
          <note>
            Vänsterpartiet som har ingått i majoriteter i både
          </note>
          <note>
            Stockholms läns landsting och stadshus i tron att det faktiskt
            har hänt någonting. Detta påstår jag fortfarande.
          </note>
          <note>
            Det finns inga bekräftelser på att det har hänt någonting eller
            är på väg att hända någonting. Det är bara ord; det är handling
            som räknas.
          </note>
          <note type="speaker">
            Anf. 51 Kommunikationsminister INES UUSMANN (s):
          </note>
          <note>
            Fru talman! Skillnaden mellan mig och Andreas
          </note>
          <note>
            Carlgren är ganska tydlig. Jag menar allvar med kontrollstationen.
            Därmed har jag inte sagt att den ovillkorligen skall innebära
            att den fortsatta delen av
          </note>
          <note>
            Dennispaketet stoppas. En kontrollstation innebär att man kontrollerar
            de förutsättningar som finns. Därefter fattar man nödvändiga beslut.
            Jag kan inte föregripa dessa beslut.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1994/95:200 om principen för lönesättning
            vid Posten
          </note>
          <note type="speaker">
            Anf. 52 Kommunikationsminister INES UUSMANN (s):
          </note>
          <note>
            Fru talman! Dan Ericsson har frågat mig om regeringens nya ägarstrategi
            för Posten även innefattar principer för lönesättning.
          </note>
          <note>
            Liksom tidigare är Postens styrelse ansvarig för lönesättningsprinciperna
            inom Posten. Regeringen har inte för avsikt att ändra denna ordning.
          </note>
          <note type="speaker">
            Anf. 53 DAN ERICSSON (kds):
          </note>
          <note>
            Fru talman! Till skillnad från det förra svaret var detta mycket
            kort. Jag vill ändå tacka kommunikationsministern för det.
          </note>
          <note>
            I somras blev det en debatt om postchefens lön.
          </note>
          <note>
            Den dåvarande kommunikationsministern gav då i ett pressmeddelande
            uttryck för sin uppfattning. Han menade att det var orimligt att
            vid ett och samma tillfälle fördubbla lönen för en person med
            i stort sett oförändrade arbetsuppgifter och oförändrat ansvar.
          </note>
          <note>
            Detta uttalande ledde till att postchefen avstod från den planerade
            lönehöjningen.
          </note>
          <note>
            Min frågeställning är föranledd av uppgifter som har framkommit
            om att den nya regeringen skall ha en tydlig ägarstrategi i de
            statliga bolagsstyrelserna.
          </note>
          <note>
            Samtidigt meddelas det att postchefen nu skall få den tidigare
            planerade löneförhöjningen. Till detta kommer dessutom en retroaktiv
            lön, dvs. en julklapp på
          </note>
          <note>
            360 000 kr.
          </note>
          <note>
            Mot bakgrund av dessa uppgifter önskar jag få besked om regeringens
            direktiv till Postens styrelse. I en ägarstrategi måste ligga
            att man ger styrelsen anvisningar om hur bolaget skall drivas.
            Jag undrar om man i dessa direktiv också har fått med frågan om
            lönesättningen. Beskedet är att det inte finns någon sådan strategi
            utan att styrelsen själv har i uppgift att uttolka regeringens
            avsikter i detta hänseende.
          </note>
          <note>
            Tycker ministern i så fall att det är rimligt att vid ett och
            samma tillfälle fördubbla lönen för en person med i stort sett
            oförändrade arbetsuppgifter och ett oförändrat ansvar? Den förre
            kommunikationsministern hade en uppfattning. Det vore intressant
            att veta om den nuvarande kommunikationsministern också har en
            uppfattning i den här frågan.
          </note>
          <note type="speaker">
            Anf. 54 Kommunikationsminister INES UUSMANN (s):
          </note>
          <note>
            Fru talman! Jag tänker inte redovisa någon uppfattning om det
            är rimligt eller inte med olika löner vare sig det gäller Postens
            VD eller någon annan VD.
          </note>
          <note>
            Dessutom kommer jag inte att ändra på de principer som vi tidigare
            har varit överens om, dvs. att lönesättningen skall skötas av
            Postens styrelse.
          </note>
          <note type="speaker">
            Anf. 55 DAN ERICSSON (kds):
          </note>
          <note>
            Fru talman! Av detta kan man bara dra den slutsatsen att kommunikationsministern
            helt överlämnar detta ärende till styrelsen. Hon accepterar då
            den löneprincip som man där kommer att ha. Av de uppgifter som
            har framkommit hitintills gäller då att det blir en fördubbling
            av lönen. Dessutom kommer den lön som skulle ha utbetalats om
            den här höjningen hade skett tidigare att betalas ut retroaktivt.
          </note>
          <note>
            Jag beklagar detta besked. Det visar att den nuvarande regeringen
            har en annan uppfattning än den tidigare vad gäller synen på lönesättningen
            för chefstjänster i de statliga bolagen.
          </note>
          <note>
            Kommer principen att någon VD inte skall sitta i styrelsen att
            gälla samtliga statliga bolag? Det finns litet olika uppfattningar
            om detta inom regeringen.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1994/95:201 om poststyrelsen
          </note>
          <note type="speaker">
            Anf. 56 Kommunikationsminister INES UUSMANN (s):
          </note>
          <note>
            Fru talman! Karin Starrin har frågat mig vad jag avser att göra
            för att den nya styrelsen för Posten skall få en tillräckligt
            allsidig sammansättning.
          </note>
          <note>
            Staten måste utifrån sin roll som ägare och sin allmänna roll
            i samhället ta ett aktivt ansvar för de bolag som staten äger.
            Ägaren skall framför allt styra genom sin styrelse. Styrelsen
            skall agera i ägarens anda och i enlighet med dess intentioner.
            Valet av styrelsens ledamöter är därför väsentligt. Styrelseledamöterna
            skall väljas så att de befrämjar verksamheten.
          </note>
          <note>
            Regeringen har därför vid sammansättningen av den nya styrelsen
            tagit hänsyn till ledamöternas kunskap och erfarenhet. Det har
            också varit viktigt att få en så allsidig sammansättning som möjligt
            där såväl könsfördelning, regional erfarenhet och andra samhällsintressen
            tillgodosetts.
          </note>
          <note type="speaker">
            Anf. 57 KARIN STARRIN (c):
          </note>
          <note>
            Fru talman! Jag vill tacka kommunikationsministern för svaret.
            Jag håller inte med om att det är en allsidig sammansättning av
            Postens styrelse.
          </note>
          <note>
            Det sker oerhört viktiga förändringar inom Postens verksamhet.
            Detta debatteras på många olika nivåer:
          </note>
          <note>
            lokalt, regionalt och nationellt. Därför är det mycket viktigt
            att man inför varje beslut och förändring får en så bred uppslutning
            som möjligt.
          </note>
          <note>
            Jag måste fråga kommunikationsministern om hon i det här läget
            tycker att det känns som att man tar ansvar för det som sades
            i regeringsförklaringen.
          </note>
          <note>
            Statsministern sade i regeringsförklaringen att man nu strävar
            efter en samarbetsregering. Tycker verkligen kommunikationsministern
            att det är rätt att oppositionen inte finns företrädd i det här
            förslaget till en ny styrelse? Tycker kommunikationsministern
            att de olika regionala intressena finns företrädda i den nya styrelsen?
          </note>
          <note type="speaker">
            Anf. 58 Kommunikationsminister INES UUSMANN (s):
          </note>
          <note>
            Fru talman! Om vi skall diskutera enskilda personer i styrelsen
            och vilka partier de företräder kan det kanske ha ett begränsat
            intresse för några av kammarens ledamöter, men jag tror inte att
            detta är av så stort intresse för allmänheten.
          </note>
          <note>
            De personer som är valda är valda med tanke på att de skall representera
            ett allmänintresse. Personerna är valda med tanke på de erfarenheter
            de har möjlighet att tillföra styrelsens arbete.
          </note>
          <note>
            Det har inte tidigare förekommit att man har tagit kontakt med
            oppositionen när det gäller chefstillsättningar eller styrelsesammansättningar.
            Om Karin
          </note>
          <note>
            Starrin menar att det borde vara en sådan ordning i framtiden
            kan vi naturligtvis diskutera sådana förändringar. Men jag måste
            säga att jag inte tycker att det alltid skulle vara så praktiskt.
          </note>
          <note type="speaker">
            Anf. 59 KARIN STARRIN (c):
          </note>
          <note>
            Fru talman! Jag är inte intresserad av att diskutera enskilda
            personers kunskap i det här läget. Men visst finns det en inarbetad
            praxis, kommunikationsministern, att både majoriteten och oppositionen
            skall finnas företrädda i de olika styrelser som staten ansvarar
            för.
          </note>
          <note>
            Jag har följt olika uttalanden i den här frågan, eftersom den
            har väckt stor uppmärksamhet. Jag har hört kommunikationsministern
            uttala att det nu är viktigt att regeringen får en tydlig ägarroll,
            att regeringen får tydliga instrument så att man kan styra dessa
            olika frågor, som är viktiga för den breda allmänheten. Vi är
            överens om det.
          </note>
          <note>
            Jag undrar om det enbart är regeringen som företräder staten
            i det här fallet. Jag trodde att staten bestod av både en majoritet
            och en opposition. Det borde vara en styrka om alla partier är
            företrädda.
          </note>
          <note type="speaker">
            Anf. 60 Kommunikationsminister INES UUSMANN (s):
          </note>
          <note>
            Fru talman! Vi skall tillgodose ett allmänintresse i styrelsen,
            och det skall vara en ordentlig ägarstrategi.
          </note>
          <note>
            Utöver detta har en annan sak varit viktig i diskussionerna kring
            de verk som nu har blivit bolag, nämligen att det också skall
            vara en effektiv styrelse.Det kan inte vara så att man bara för
            att man skall ha en mycket bred partipolitisk representativitet
            skall ha en mycket stor styrelse. Det handlar faktiskt också om
            att denna styrelse skall kunna utföra ett effektivt arbete.
          </note>
          <note>
            Jag tror att Posten alltid kommer att väcka uppmärksamhet. Posten
            är något som alla människor känner sig berörda av. Därför tycker
            jag att denna diskussion är bra. Men jag vidhåller att den styrelse
            som förhoppningsvis tillträder i december kommer att ha en mycket
            bred representativ kunskap.
          </note>
          <note type="speaker">
            Anf. 61 KARIN STARRIN (c):
          </note>
          <note>
            Fru talman! Kommunikationsministern och jag är helt överens om
            att vi skall ha en effektiv styrelse.
          </note>
          <note>
            Också jag tycker att det är oerhört viktigt att i de verk som
            har ombildats till bolag skall vara en litet mindre styrelsegrupp
            så att man känner att man är effektiv.
          </note>
          <note>
            Det är ändå fullt möjligt att få en ökad förståelse genom att
            ha både majoritet och opposition företrädda. Går vi igenom de
            verk som nu har blivit bolag vet vi att man har följt linjen att
            både majoritetspartierna och oppositionspartierna är företrädda.
          </note>
          <note>
            Jag tror att vi alla, inte minst regeringen, skulle tjäna på
            att man ser över detta igen och får en bredare sammansättning
            av denna styrelse.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1994/95:160 om Tipsbingo
          </note>
          <note type="speaker">
            Anf. 62 Civilminister MARITA ULVSKOG (s):
          </note>
          <note>
            Fru talman! Lennart Brunander har frågat mig vilka åtgärder jag
            är beredd att vidta för att förhindra att
          </note>
          <note>
            Tipsbingo nu startar. Lennart Brunander nämner som bakgrund till
            frågan att de viktiga inkomster som det lokala föreningslivet
            får från Bingolotto hotas genom att den nya spelformen initieras.
          </note>
          <note>
            Introduktionen av Tipsbingo är ett gott exempel på den situation
            som i dag råder på spelmarknaden med flera stora aktörer som konkurrerar
            om att anordna spektakulära rikstäckande spel. Denna situation
            är inte tillfredsställande. Spelmarknaden är, enligt min uppfattning,
            inte ett område där fri konkurrens bör råda.
          </note>
          <note>
            Den uppfattningen är för övrigt gemensam för samtliga Västeuropeiska
            länder, där spelmarknaden är noggrant reglerad och inte föremål
            för konkurrens.
          </note>
          <note>
            Det är min bestämda uppfattning att det svenska föreningslivet
            även i fortsättningen skall vara garanterad möjligheter att finansiera
            sin verksamhet genom lotterier.
          </note>
          <note>
            Tipstjänst avser att lansera Tipsbingo inom ramen för gällande
            koncession. Regeringen har därför ingen ansökan från Tipstjänst
            om prövning av detta spel.
          </note>
          <note type="speaker">
            Anf. 63 LENNART BRUNANDER (c):
          </note>
          <note>
            Fru talman! Jag tackar för svaret.
          </note>
          <note>
            Jag ser tre saker i svaret. Civilministern säger först att det
            inte skall vara en oinskränkt frihet att bedriva spel, och det
            skall finnas någon möjlighet att reglera dem. Sedan säger civilministern
            att föreningarna också i fortsättningen skall kunna ta in tillräckligt
            mycket pengar på lotterier. Som det tredje säger civilministern
            att regeringen tänker sitta stilla vid sidan om och se på när
            Tipsbingo raserar föreningarnas möjligheter både när det gäller
            Bingolotto och Bingospel.
          </note>
          <note>
            När det gäller det första delar jag civilministerns uppfattning
            att det måste finnas någon ordning på detta område. Det som har
            skett under lång tid är inte tillfredsställande.
          </note>
          <note>
            Den statliga spelverksamheten tar i allt mer ökad utsträckning
            över den möjlighet som föreningarna har haft att få in pengar
            till sin verksamhet genom lotterier och spel, t.ex. Bingo. Läget
            har successivt förändrats. År 1970 hade föreningarna 31 % av spelmarknaden.
            År 1991 hade de 17 %.
          </note>
          <note>
            Genom att Bingolotto kom inträdde en scenförändring. Föreningarna
            kunde med sina lotterier konkurrera med den statliga spelmarknaden
            och tog tillbaka en del procent. Jag tycker att det är ganska
            bekymmersamt att man inte kan acceptera att det blir på det sättet,
            utan att man går in och gör någonting annat.
          </note>
          <note>
            Staten har här som ägare av Tipstjänst ett ansvar att se till
            att man inte går in och vidtar åtgärder som förstör sådant som
            man vill stödja på annat sätt.
          </note>
          <note>
            Jag skulle vilja fråga civilministern om det ändå inte är läge
            för att staten, regeringen, ser till att Tipsbingo inte kommer
            till stånd nu och raserar de möjligheter som föreningarna har
            att ta in pengar på Bingolotto och bingospel.
          </note>
          <note type="speaker">
            Anf. 64 Civilminister MARITA ULVSKOG (s):
          </note>
          <note>
            Fru talman! Jag tycker att det är bra att Lennart
          </note>
          <note>
            Brunander och jag är överens om att det behövs ordning och reda
            på spelmarknaden, med de litet speciella risker som spel i stor
            skala alltid kan medföra.
          </note>
          <note>
            Det var faktiskt den avgående regeringen, dvs. den borgerliga
            regeringen, som först beslutade om att
          </note>
          <note>
            Penninglotteriet skulle få tillåtas starta något som hette Trissbingo.
            Det var, menar jag, ett sätt att skapa en viss oreda på marknaden.
          </note>
          <note>
            Nästa steg blev att Tipstjänst inom ramen för den koncession
            man redan hade fick möjlighet att starta det Tipsbingo som nu
            enligt Tipstjänst skall inledas den 16 december. Det handlar alltså
            om beslut som har fattats innan den nuvarande regeringen har tillträtt
            och inom koncessioner som det inte har legat i denna regerings
            hand att ha åsikter om.
          </note>
          <note>
            Detta betyder inte att regeringen kommer att sitta stilla när
            det gäller spelfrågor i allmänhet och just
          </note>
          <note>
            Tipsbingo. Utan att ta ställning till den kan jag meddela att
            koncessionen skall prövas av regeringen vid årsskiftet, dvs. den
            koncession inom vilken den gamla regeringen tillät det Tipsbingo
            som nu föranleder sådana stormar inom delar av föreningsrörelsen.
          </note>
          <note type="speaker">
            Anf. 65 LENNART BRUNANDER (c):
          </note>
          <note>
            Fru talman! Det är precis så det är. Det är stormar om detta.
            Nu vill civilministern skylla Tipsbingo på den förra regeringen.
            Men då måste vi ta hela sanningen.
          </note>
          <note>
            I planeringen låg också att Tipstjänst skulle överföras till
            föreningslivet. Det har regeringen kunnat stoppa. Det anser man
            sig ha kompetens, kunskap och förmåga att göra. Men att stoppa
            något som Tipstjänst skall göra, nämligen Tipsbingo, kan man alltså
            inte.
          </note>
          <note>
            Det tycker jag stämmer ganska dåligt överens med vad som borde
            vara möjligt.
          </note>
          <note>
            Jag vädjar därför till civilministern att gå in och göra något.
            Vad gäller möjligheterna att göra detta finns det en begäran från
            idrottsrörelsen om att få en prövning av om Tipsbingo verkligen
            ryms i koncession, vilket man där påstår att den inte gör. Det
            är ett bingospel och inte ett lotterispel, och bingospel har
          </note>
          <note>
            Tipstjänst inte koncession att bedriva. Är det rätt uppfattat?
          </note>
          <note type="speaker">
            Anf. 66 Civilminister MARITA ULVSKOG (s):
          </note>
          <note>
            Fru talman! Som jag tidigare sade har den föregående regeringen
            medgivit en koncession inom vilken
          </note>
          <note>
            Tipsbingo ryms. Den möjlighet den nuvarande regeringen har att
            agera är när denna koncession skall omprövas, och det skall ske
            vid årsskiftet. Dessförinnan har vi inga möjligheter att ingripa.
            Det är mitt besked i den frågan.
          </note>
          <note type="speaker">
            Anf. 67 LENNART BRUNANDER (c):
          </note>
          <note>
            Fru talman! Civilministern sade att det är bra att vi är överens
            om att det skall vara ordning och reda. Jag tycker att det vore
            bra om vi var överens om det. Men såvitt jag förstår är regeringen
            inte villig att ta konsekvenserna av att vilja ha ordning och
            reda.
          </note>
          <note>
            Föreningarna har genom Bingolotto och genom bingospel kunnat
            undvika den ekonomiska kris man annars hade fått. Med skatteomläggningens
            ökade kostnader och minskade anslag behöver de pengar från någon
            annanstans. Detta har varit möjligheten, och det har också gett
            möjligheter.
          </note>
          <note>
            Skall detta nu berövas idrottsrörelsen kommer det att bli kris.
            Det kommer att få konsekvenser som varken civilministern eller
            jag vill ha. Då måste man göra någonting. Det är dumt att pröva
            Tipsbingo när det väl har kommit i gång. Det borde prövas innan
            det kommer i gång.
          </note>
          <note type="speaker">
            Anf. 68 Civilminister MARITA ULVSKOG (s):
          </note>
          <note>
            Fru talman! Lennart Brunander talar om ordning och reda. Vad
            gjorde den borgerliga regeringen? Jag måste återigen tjata om
            detta.
          </note>
          <note>
            I ett läge där man lyckats göra staten kolossalt fattig ville
            man göra sig av med Tipsjänst, som ändå drar in ett antal miljarder
            kronor till statskassan. Den dåvarande regeringen beviljade två
            tillstånd till nya lotterier inom de statliga spelbolagen som
            skapade stor oreda.
          </note>
          <note>
            Jag tror att det är den här regeringen som har möjlighet att
            skapa ordning och reda, men vi behöver några månader på oss för
            att göra det. Det är min övertygelse att Bingolotto - som är ett
            utmärkt spel -
          </note>
          <note>
            kommer att klara den övergångstiden.
          </note>
          <note type="speaker">
            Anf. 69 LENNART BRUNANDER (c):
          </note>
          <note>
            Fru talman! Civilministern säger att med de bekymmer som vi har
            på pengamarknaden och med det behov av pengar som staten har behövs
            det spel. Är det Göran Perssons uttalande om att spelmarknaden
            växer och att vi behöver pengarna som är vägledande för regeringens
            agerande och inte omtanken om föreningar, ungdomsarbete och alla
            de ideellt jobbande människor som sliter för att få det att gå
            ihop? Genom en sådan här åtgärd - som inte bara hotar Bingolotto,
            utan också bingospelen - hotar man att slå undan fötterna för
            dessa människor.
          </note>
          <note type="speaker">
            Anf. 70 Civilminister MARITA ULVSKOG (s):
          </note>
          <note>
            Fru talman! Det var kanske så i den gamla regeringen att finansministern
            stod för en åsikt och civilministern för en annan. Så är det inte
            i den här regeringen. Vi står för exakt samma uppfattning. Det
            skall vara ordning och reda på spelmarknaden.
          </note>
          <note>
            Både finansministern och jag är aktiva folkrörelsemänniskor.
            Vi är besjälade av att folkrörelserna skall kunna bedriva en egen
            verksamhet.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1994/95:186 om lottförsäljningsautomater
          </note>
          <note type="speaker">
            Anf. 71 Civilminister MARITA ULVSKOG (s):
          </note>
          <note>
            Fru talman! Lennart Brunander har frågat mig om regeringen kommer
            att ändra sitt beslut om lottförsäljningsautomater så att riksdagens
            beslut om en femårig övergångstid blir möjlig.
          </note>
          <note>
            Jag antar att det beslut Lennart Brunander syftar på är det som
            handlar om ett överklagande av ett beslut av Lotterinämnden om
            en lott från en s.k. lottförsäljningsautomat. För det första vill
            jag understryka att regeringens beslut i det ärendet inte innebär
            någon sakprövning av frågan om själva automaten.
          </note>
          <note>
            Ärendet som regeringen har avgjort handlar om den fysiska säkerheten
            på den lott, alltså på papperslappen, som genereras i automaten.
            I ärendet redovisar samtidigt regeringen sin syn på lagligheten
            av den aktuella automattypen. Lott och automat måste nämligen
            ses som ett integrerat system. Lotten som antingen är en vinstlott
            eller en nitlott framställs i automaten. Resultatet av den i förväg
            företagna dragningen finns lagrat i ett elektroniskt minne. Lottnumret
            som ger vinst eller förlust avgörs av en slumpvalsgenerator som
            också finns i automaten.
          </note>
          <note>
            Enligt lotterilagen skall förslutna lotter och bingobrickor vara
            av godkänd typ. Lotterinämnden prövar frågor om typgodkännande.
            Den nuvarande lagen ger inte utrymme för att typgodkänna det slags
            automater det här är frågan om. Den är alltså inte laglig.
          </note>
          <note>
            Lottförsäljningsautomater som är försedda med elektroniskt minne
            och slumpvalsgenerator är närmast att hänföra till sådana spelautomater
            som ger vinst i form av pengar, värdebevis, spelpolletter eller
            liknande. Spel på sådana automater får enligt vår lagstiftning
            bara tillåtas på fartyg i internationell trafik.
          </note>
          <note type="speaker">
            Anf. 72 LENNART BRUNANDER (c):
          </note>
          <note>
            Fru talman! Jag antar att det är det beslut som civilministern
            hänvisar till. Det rörde ju egentligen inte godkännandet av den
            här lotteriautomaten, utan t.ex.
          </note>
          <note>
            hur stora vinster man skulle kunna få ta ut där.
          </note>
          <note>
            När det beslutades om den nya lotterilagen i marsapril 1994 behandlade
            man just de här automaterna.
          </note>
          <note>
            Jag utgår ifrån att man då visste vad man beslutade om. Det var
            en utredning som föregick det hela. Den föreslog att de skulle
            få en övergångstid på tre år.
          </note>
          <note>
            Sedan blev det en del diskussion om detta. Man sade att det var
            ohemult mot de föreningar som sysslade med detta och fick inkomster
            den vägen att gå så snabbt fram. På kulturutskottets förslag fattade
            riksdagen beslut om att det skulle bli en övergångstid på fem
            år i stället.
          </note>
          <note>
            Nu säger civilministern att den här automattypen inte är godkänd.
            Visste inte kulturutskottet, utredningen, regeringen och alla
            som fattade beslutet vad de beslutade om? Nu har regeringen egentligen
            gjort en liten omvärdering av den här lotteriautomaten så att
            den klassas i det sammanhang som civilministern beskrev. Men såvitt
            jag förstår är det inte riktigt korrekt att göra så. Det finns
            ett riksdagsbeslut om att det skall vara en femårig övergångstid.
            Jag vill att regeringen skall se till att det blir det.
          </note>
          <note type="speaker">
            Anf. 73 Civilminister MARITA ULVSKOG (s):
          </note>
          <note>
            Fru talman! Jag är fullt medveten om vad som står i övergångsbestämmelserna
            om lottförsäljningsautomater. De typgodkännanden som Lotterinämnden
            kan besluta om är också uppräknade i lotterilagen. I den uppräkningen
            finns inget sagt om lottförsäljningsautomater. Slutsatsen blir
            då att Lotterinämnden saknar behörighet att utfärda typgodkännande
            för automater.
          </note>
          <note>
            Om det inte finns ett lagligt tillstånd för automaten från början
            är det inte heller möjligt att förlänga detta tillstånd med stöd
            av övergångsbestämmelserna.
          </note>
          <note type="speaker">
            Anf. 74 LENNART BRUNANDER (c):
          </note>
          <note>
            Fru talman! Detta blir ju litet konstigt. Frågan har faktiskt
            behandlats ganska ingående. De här automaterna är diskuterade
            och prövade. Ett riksdagsbeslut måste väl ändå gälla högre än
            något som regeringen har beslutat eftersom det faktiskt är riksdagen
            som beslutar hur saker och ting skall vara och inte regeringen.
            Då borde det ju vara det som gäller. Vill regeringen ha en annan
            ordning får den väl lägga fram ett förslag för riksdagen som vi
            kan titta på då.
          </note>
          <note>
            Detta är ett stort avbräck för de föreningar som har inkomster
            via dessa automater när man med en och en halv månads varsel säger
            att de inte får ha dem längre. Tycker civilministern att det är
            rimligt att agera så?
          </note>
          <note type="speaker">
            Anf. 75 Civilminister MARITA ULVSKOG (s):
          </note>
          <note>
            Fru talman! Vi försöker inte att ändra på något som riksdagen
            har fattat beslut om. Det är helt enkelt så att den typ av automater
            som Lennart Brunander har frågat om aldrig har varit godkänd.
          </note>
          <note>
            Jag måste också understryka att det inte är idrottsrörelsen eller
            folkrörelserna som har framfört några klagomål när det gäller
            den aktuella automattypen, utan det är det företag som tillverkar
            automaten som har klagat, inga idrottsföreningar.
          </note>
          <note type="speaker">
            Anf. 76 LENNART BRUNANDER (c):
          </note>
          <note>
            Fru talman! Om jag kunde hitta det här skulle jag kunna läsa
            upp vad utskottet skrev när detta behandlades i våras. Det fanns
            framställningar från föreningarna, från idrottsrörelsen, om just
            detta att man tyckte att tre år i övergångstid var för kort för
            att kunna skaffa andra inkomster i stället. Det handlar dock om
          </note>
          <note>
            50 miljoner kronor till föreningarna. Det är inte pengar som
            man tar in så där utan vidare. Då tyckte riksdagen att det var
            rimligt med fem år. Jag pratar om den typ av automater som riksdagen
            då fattade beslut om. Om civilministern pratar om några andra
            automater pratar vi förbi varandra.
          </note>
          <note type="speaker">
            Anf. 77 Civilminister MARITA ULVSKOG (s):
          </note>
          <note>
            Fru talman! Jag tror att vi talar förbi varandra. Jag har studerat
            handlingarna i detta ärende mycket noggrant. Den typ av automater
            som diskussionen om övergångstiden gällde är en annan typ av lottförsäljningsautomater,
            inte de automater som endast är tilllåtna på fartyg i internationell
            trafik.
          </note>
          <note>
            Sedan talar Lennart Brunander om att idrottsrörelsen skulle förlora
            upp till 50 miljoner kronor om året om automaterna försvinner.
            Det påståendet kommer från företaget som tillverkar automaterna.
            Jag har inga som helst fakta kring om detta är en korrekt uppgift.
          </note>
          <note>
            Storleken på inkomsterna kan inte få tas till intäkt för att
            regeringen skall tillåta spel på automater som är olagliga.
          </note>
          <note type="speaker">
            Anf. 78 LENNART BRUNANDER (c):
          </note>
          <note>
            Fru talman! Jag vill självfallet inte heller ha några olagliga
            spel. Jag utgår ifrån att det som riksdagen fattade beslut om
            i våras inte var olagligt. Är vi överens på den punkten skulle
            vi kunna stilla oron hos dem som nu är bekymrade och säga att
            de spel som riksdagen beslutade om i våras inte ingår i den tolkning
            som regeringen har gjort utan att det är några andra automater
            som är olagliga.
          </note>
          <note>
            Är det en riktig tolkning av det som civilministern har sagt
            här?
          </note>
          <note type="speaker">
            Anf. 79 Civilministern MARITA ULVSKOG (s):
          </note>
          <note>
            Fru talman! Det finns en övergångstid för de lotteriautomater
            som hela tiden har varit tillåtna. Däremot har det tydligen slunkit
            igenom automater som endast får förekomma på fartyg i internationell
            trafik.
          </note>
          <note>
            De omfattas självfallet inte av några övergångsregler eftersom
            de aldrig har varit tillåtna.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1994/95:184 om det nordiska samarbetet
          </note>
          <note type="speaker">
            Anf. 80 Statsrådet MATS HELLSTRÖM (s):
          </note>
          <note>
            Fru talman! Elver Jonsson har frågat statsministern om regeringen
            avser att vidta åtgärder som säkrar nordiskt samarbete i en situation
            då större delen av
          </note>
          <note>
            Norden är medlem i EU. Frågan har överlämnats till mig för besvarande.
          </note>
          <note>
            Först vill jag konstatera att norska folket har fattat sitt beslut.
            Det är vad vi skall utgå från. Det gäller nu att utforma det nordiska
            samarbetet på bästa möjliga sätt under de nya förutsättningarna.
            Självfallet kommer det att vara en svensk strävan att göra vad
            vi kan för att det inte skall resas nya hinder mellan de nordiska
            länderna.
          </note>
          <note>
            Men som nordist kan jag instämma i Elver Jonssons besvikelse.
            Jag konstaterar att möjligheterna att driva nordiska intressen
            och värderingar i EU-arbetet kommer att bli mindre än om Norge
            hade varit medlem. Vi kommer att sakna Norges röst i EU.
          </note>
          <note>
            Jag instämmer också med Elver Jonsson i att en del uttalanden
            som gjorts, bl.a. om att avskaffa Nordiska rådet, inte är något
            konstruktivt bidrag till debatten.
          </note>
          <note>
            Tvärtom är det så att skälen för att fortsätta det traditionella
            nordiska samarbetet är än starkare nu när både Norge och Island
            står utanför EU.
          </note>
          <note>
            Svaret på Elver Jonssons fråga är ja. Regeringen avser att vidta
            åtgärder som säkrar nordiskt samarbete i en situation då större
            delen av Norden är medlem i
          </note>
          <note>
            EU. De nordiska statsministrarna har därför gett i uppgift åt
            samarbetsministrarna att tillsammans med
          </note>
          <note>
            Nordiska rådets presidium utarbeta ett förslag om det nordiska
            samarbetets framtid i den nya situationen.
          </note>
          <note>
            Statsministrarna kommer att ha ett möte i slutet av januari för
            att diskutera frågan. Förslaget skall sedan presenteras inför
            Nordiska rådets session i Reykjavik i slutet av februari.
          </note>
          <note>
            Det är också viktigt med nordiskt samråd om hur man skall ställa
            sig i EU-frågorna. Det kommer att äga rum täta kontakter mellan
            de nordiska regeringarna om detta, och det bör också förstås ske
            ett samråd på parlamentariskt plan. Hur det senare skall utformas
            är en viktig fråga som inte bara berör Nordiska rådet utan som
            också bör intressera EU-nämnden, utrikesutskottet och andra ledamöter
            av Sveriges riksdag t.ex.
          </note>
          <note>
            Jag skall inte föregripa de diskussioner som nu kommer att inledas
            mellan regeringar och parlamentariker. Jag kan dock hänvisa till
            det svar som jag gav den 27 oktober i år på en interpellation
            av Olof Johansson när det gäller några viktiga arbetsuppgifter.
          </note>
          <note>
            Jag vill också betona den viktiga uppgiften att ange prioriteringar
            och arbetsformerna för det traditionella interna nordiska samarbetet.
            Det var dessa uppgifter som Nordiska rådet och ministerrådet skapades
            för. Men det är nödvändigt med en vitalisering och ett nytänkande
            i vårt nordiska samarbete. Det är en förutsättning för att det
            skall kunna förbli en viktig plattform för politiska debatter
            mellan de nordiska länderna också i fortsättningen. Visst kommer
            det nordiska samarbetet att påverkas av EU:s utvidgning, liksom
            det påverkades av EES-avtalet. Men det innebär inte att det blir
            mindre viktigt. Vi får inte falla för frestelsen att glömma bort
            det interna nordiska samarbetet, inte bara ägna vår kraft åt EU-frågorna.
          </note>
          <note type="speaker">
            Anf. 81 ELVER JONSSON (fp):
          </note>
          <note>
            Fru talman! Jag vill först tacka samarbetsminister
          </note>
          <note>
            Mats Hellström för hans klara bekännelse till nordiskt samarbete
            och nordiskt samarbete inom Nordiska rådets ram.
          </note>
          <note>
            Redan i morgon kommer ju Nordiska rådets parlamentariska presidium
            att i Helsingfors diskutera hur man kan både effektivisera och
            snabba upp en arbetsform som möjligen kan anses inte tillräckligt
            anpassad för det höga politiska tempo som vi t.ex. nu får.
          </note>
          <note>
            När nu statsrådet säger att det är nödvändigt med en vitalisering
            och ett nytänkande i det nordiska samarbetet kunde det möjligen
            vara ett tillfälle för statsrådet att här avslöja vad regeringen
            har på gång här. Jag skulle vilja locka ett svar ur samarbetsministern
            på följande fråga: Skulle vi kunna tänka oss att regeringen också
            hade en berättelse när det gäller nordiskt samarbete? Nu har vi
            parlamentarikernas berättelse i form av delegationens redogörelse
            inför riksdagen.
          </note>
          <note>
            Men det här vore kanske något att fundera på. Eller går statsrådet
            Hellström omkring med andra intressanta tankegångar just när det
            gäller att nå den effektivisering och nydaning som jag är överens
            med Mats
          </note>
          <note>
            Hellström om behövs i det nordiska samarbetet?
          </note>
          <note>
            Sedan är det väl så - som statsrådet avslutningsvis säger - att
            det finns personer som råkar falla för frestelsen att tycka att
            nordiskt samarbete nu i de stora sammanhangen med Europasamarbete
            inom EU:s ram framstår som alltför smått. Men då skulle jag vilja
            erinra om vad vi många gånger har sagt, också i denna kammare,
            nämligen att nordiskt samarbete är viktigt om Norden hamnar utanför
            EU. Nordiskt samarbete blir kanske ännu viktigare då vi finns
            med i EU, och där finns ju den helt dominerande delen av Norden
            med.
          </note>
          <note>
            Det skulle vara intressant att höra om statsrådet har någon synpunkt
            på det här. Vad nytt tänker alltså regeringen göra för att åstadkomma
            en vitalisering?
          </note>
          <note type="speaker">
            Anf. 82 Statsrådet MATS HELLSTRÖM (s):
          </note>
          <note>
            Fru talman! I morgon bitti kommer jag att träffa de nordiska
            samarbetsministrarna för vår första diskussion inför den arbetsgrupp
            som sedan skall sammanträda under december och januari tillsammans
            med parlamentarikerna i Nordiska rådet. Vi skall ju då tillsammans
            ge statsministrarna ett förslag. Det kan jag självfallet inte
            föregripa. Men jag vill ändå säga att jag tror att det är viktigt
            att koncentrera arbetet till
          </note>
          <note>
            Nordiska rådet, kanske på olika teman vid olika tillfällen. Och
            kanske skall vi mer än nu fokusera sessioner på teman som är viktiga
            både för det interna nordiska samarbetet och för Europasamarbetet.
            Men det får vi återkomma till. Den diskussionen börjar, som sagt,
            i morgon och avslutas väl någon gång i januari.
          </note>
          <note>
            Jag för min del tror att förutsättningarna, om Norge hade blivit
            medlem - detta har tagits upp både i
          </note>
          <note>
            Elver Jonssons fråga och i svaret här - skulle ha varit betydande
            för en vitalisering av det nordiska samarbetet med nya former.
            Jag är rätt övertygad, och det har jag sagt många gånger, om att
            det nordiska samarbetet fungerar bäst under ett visst yttre tryck
            - i en större integration kommer likheterna mera fram. Jag tror
            att vi i så fall i morgon hade stått inför uppgiften att tala
            om kanske väldigt spännande former för hur vi skulle lägga upp
            nordiska strategier i EU - inte på ett protokollärt sätt, så att
            vi speciellt skulle förbereda enskilda ministermöten och det är
            heller inte det jag talar om. I
          </note>
          <note>
            stället gäller det alltså strategier för nordiska frågor.
          </note>
          <note>
            Det blir svårare när ett land står utanför. Men vi får försöka
            att i bästa möjliga mån minska de svårigheterna. Vi får anstränga
            oss extra för att det här skall komma till stånd.
          </note>
          <note>
            Men det blir mer av, är jag rädd för, traditionellt arbete som
            också i framtiden kommer att dominera.
          </note>
          <note>
            Förut var ett land med i EU. Tre andra stod utanför.
          </note>
          <note>
            Nu blir det så att ett land är utanför och att tre andra är med.
            Vi får göra det bästa av situationen. Men självfallet hade nämnda
            vitalisering och nytänkande fått ett annat tryck, en annan kraft,
            om vi alla hade varit med. Jag vet att det finns ett norskt intresse
            för att kraftigt engagera sig i den diskussionen.
          </note>
          <note type="speaker">
            Anf. 83 ELVER JONSSON (fp):
          </note>
          <note>
            Fru talman! Helt kort: Jag instämmer i den bedömning som Mats
            Hellström här gör och vill bara lägga till att vi, samtidigt som
            vi nu energiskt arbetar på att förnya arbetsformer och kanske
            på att höja ambitionsgraden, inte får glömma bort att vi har ett
            viktigt arv att förvalta.
          </note>
          <note>
            Nordiskt samarbete inom Nordiska rådets ram har ju faktiskt både
            imponerat och uppmärksammats av länder utanför EU, där man säger:
            Tänk att Norden, som egenligen är så disparat när det gäller geografi
            och andra allianser, ändå kan samverka så väl.
          </note>
          <note>
            Jag tror att vi från nordiskt håll faktiskt har något att tillföra
            också i ett europeiskt samarbete. Vi har viktiga bitar på en rad
            politiska sakområden som kan bli betydelsefulla nordiska "exportprodukter".
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1994/95:193 om de baltiska staterna och EU
          </note>
          <note type="speaker">
            Anf. 84 Statsrådet MATS HELLSTRÖM (s):
          </note>
          <note>
            Fru talman! Marianne Andersson har frågat statsministern om vilka
            åtgärder han tänker vidta för att de baltiska staterna aktivt
            skall kunna inlemmas i
          </note>
          <note>
            EU:s integrationsprocess. Frågan har överlämnats till mig för
            besvarande.
          </note>
          <note>
            Alla de tre baltiska staterna eftersträvar ett närmande till
            EU, med medlemskap som det slutliga målet.
          </note>
          <note>
            Sverige har många skäl att stödja de baltiska staterna i dessa
            strävanden.
          </note>
          <note>
            Vi har ett intresse av både säkerhetspolitisk och ekonomisk art
            av att de baltiska staterna integreras i samarbetet inom den europeiska
            unionen, och vi anser att det är särskilt viktigt för freden,
            säkerheten och välståndet i Europa att EU visar öppenhet gentemot
            länderna i Central- och Östeuropa. Vi anser att alla demokratiska
            stater i Europa som vill det skall kunna bli medlemmar i EU. Vi
            har respekt för de baltiska staternas egna slutsatser när det
            gäller samarbete med andra länder.
          </note>
          <note>
            Sverige har redan på en rad sätt verkat för att relationerna
            mellan EU och de baltiska staterna skall utvidgas och fördjupas.
            Att Sverige, Finland och Norge år 1992 - året efter de baltiska
            staternas självständighet - ingick frihandelsavtal med Estland,
            Lettland och Litauen bidrog starkt till att EU beslöt ingå liknande
            frihandelsavtal; det skedde i själva verket genom förhandlingsprocessen.
            Dessa kommer att träda i kraft den 1 januari 1995, samtidigt som
            Sverige inträder i unionen. Frihandeln mellan Sverige och Baltikum
            kommer därför att bevaras, något som var ett viktigt svenskt mål
            i medlemskapsförhandlingarna.
          </note>
          <note>
            Ytterligare ett mycket viktigt steg togs den 28 november, då
            EU:s ministerråd - det s.k. allmänna ministerrådet - beslutade
            om ett mandat för EU:s kommission att förhandla s.k. associationsavtal,
            Europaavtal, med vart och ett av de baltiska länderna.
          </note>
          <note>
            Sverige drev på för att detta beslut skulle komma till stånd.
            Viktigt för oss var att mandatet skulle få en sådan utformning
            att de baltiska länderna när det gäller ett framtida medlemskap
            skulle komma i samma position som de central- och östeuropeiska
            länder som har Europaavtal nu.
          </note>
          <note>
            Vid toppmötet i Essen i slutet av denna vecka är avsikten att
            stats- och regeringscheferna skall ta ställning till en särskild
            strategi för de central- och östeuropeiska ländernas integration
            i EU. Denna strategi omfattar bl.a. deltagande i möten, bistånd
            för att förbereda medlemskapet och en rad andra åtgärder för att
            främja integration i unionen. När nya länder sluter
          </note>
          <note>
            Europaavtal med EU kommer också dessa att inkluderas i strategin.
            I strategin ingår deltagande bl.a. i ett årligt möte på stats-
            och regeringschefsnivå i anslutning till ett EU-toppmöte.
          </note>
          <note>
            Jag vill avslutningsvis konstatera att jag instämmer med Marianne
            Andersson i att Sverige som EU-
          </note>
          <note>
            medlem har ett särskilt ansvar för att de baltiska staterna integreras
            i det europeiska samarbetet. Vi kommer att verka för att Europaavtalsförhandlingarna
            avslutas snarast möjligt. Inom ramen för EU:s öststrategi kommer
            vi att verka för att de baltiska staterna ges hög prioritet i
            EU:s biståndsinsatser.
          </note>
          <note type="speaker">
            Anf. 85 MARIANNE ANDERSSON (c):
          </note>
          <note>
            Fru talman! Jag vill tacka statsrådet för svaret. Det var ganska
            uttömmande om vad Sverige och de nordiska länderna har gjort hittills
            för att inlemma de baltiska staterna i det europeiska samarbetet.
            Det gäller bl.a. frihandelsavtalet. Det känner vi till. Det är
            bra.
          </note>
          <note>
            Det är också bra att Mats Hellström instämmer med mig i uppfattningen
            att Sverige har ett särskilt ansvar när det gäller de baltiska
            staterna. Vi har ansvaret att vara deras röst i Europa. Deras
            fortsatta frihet och oberoende är av mycket stor betydelse för
          </note>
          <note>
            Sverige och för hela Östersjöområdet. Det är viktigt att vi arbetar
            för att de skall utvecklas och förbli demokratiska rättsstater
            med marknadsekonomi och öppenhet mot omvärlden.
          </note>
          <note>
            Det var mot den bakgrunden jag ställde min fråga och även med
            anledning av att de länder som nu har inbjudits till EU-toppmötet
            i Essen kan anses favoriserade i integrationsprocessen. Det kanske
            inte är så egentligen, men det kan uppfattas så, och det är viktigt
            att hålla den här frågan levande hela tiden. Andra intresserade
            länder som Rumänien, Bulgarien och
          </note>
          <note>
            Slovenien har ju inte associationsavtal och kommer med senare.
            Det gäller också Baltikum.
          </note>
          <note>
            Jag vill ställa en följdfråga, trots att jag tror att en del
            av detta framgick av svaret: Är det regeringens ambition att de
            baltiska staterna skall kunna erhålla medlemskap i EU vid samma
            tidpunkt som de andra östeuropeiska länderna, som redan nu har
            associationsavtal och som är inbjudna till toppmötet i Essen?
          </note>
          <note>
            Jag vill också fråga: Hur skall detta arbete mer konkret gå till?
            Nu när vi kommer in i EU har vi ju större möjligheter att påverka.
          </note>
          <note type="speaker">
            Anf. 86 Statsrådet MATS HELLSTRÖM (s):
          </note>
          <note>
            Fru talman! Ja, det är vår uppfattning att vi så vitt det på
            oss ankommer skall hjälpa de baltiska staterna, så att de kommer
            i samma startposition som de andra östeuropeiska staterna när
            det gäller medlemskapsförhandlingarna.
          </note>
          <note>
            Det kan se ut som om de andra är prioriterade.
          </note>
          <note>
            Men det har med tiden att göra. De andra, t.ex. Polen,
          </note>
          <note>
            Ungern, Tjeckien och Slovakien, kom i gång med associationsförhandlingar
            och Europaavtal tidigt. Då fanns ännu inte frihandelsavtal med
            Baltikum. Därmed kunde de komma ett steg före, så att säga.
          </note>
          <note>
            När vi inledde medlemskapsförhandlingar med
          </note>
          <note>
            EU tog vi upp vårt intresse att behålla frihandelsavtalen. En
            lösning blev då att EU själv skaffade sig frihandelsavtal med
            de baltiska länderna. Därmed hamnade de på det trappsteg där man
            kunde börja associationsavtalsförhandlingarna. Så fort de är avslutade,
            så fort Baltikum får ett Europaavtal, står alla vid samma startsnöre.
          </note>
          <note>
            Min bedömning är att det bör kunna gå ganska fort. De baltiska
            ekonomierna är relativt små. Det är inte samma komplicerade frågor
            där som det har varit i en del andra större östeuropeiska länder.
            Jag tror att den allmänna bedömningen är att det bör kunna gå
            relativt snabbt med de förhandlingarna. Jag hoppas det.
          </note>
          <note>
            Som medlem har vi naturligtvis möjligheter att bevaka detta på
            ministerrådsmötena och även i den kommitté där medlemsländerna
            finns med för att diskutera med kommissionen, som är den som driver
            själva handelsförhandlingarna.
          </note>
          <note>
            Förhoppningen är att Europaavtal skall kunna komma till stånd
            rätt snart för Baltikum. Därmed skulle medlemskapsförhandlingarna
            kunna starta. Det hoppas jag blir vid samma tidpunkt för alla
            de här östeuropeiska länderna.
          </note>
          <note type="speaker">
            Anf. 87 MARIANNE ANDERSSON (c):
          </note>
          <note>
            Fru talman! Det låter bra. Jag förstår av svaret att statsrådet
            inte ser några direkta hinder som på något sätt är speciella för
            de baltiska länderna. Är det korrekt?
          </note>
          <note type="speaker">
            Anf. 88 Statsrådet MATS HELLSTRÖM (s):
          </note>
          <note>
            Fru talman! Ja, det är korrekt.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1994/95:194 om en miljöombudsman
          </note>
          <note type="speaker">
            Anf. 89 Miljöminister ANNA LINDH (s):
          </note>
          <note>
            Fru talman! Lennart Daléus har frågat mig om regeringen avser
            att i direktiven till utredningen avseende en miljöbalk inkludera
            frågan om inrättande av en miljöombudsman.
          </note>
          <note>
            Regeringen har i beslut den 24 november i år antagit tilläggsdirektiv
            till Miljöorganisationsutredningen om nytt förslag till miljöbalk.
          </note>
          <note>
            Enligt direktiven skall utredningen bl.a. överväga införande
            av talerätt för miljöorganisationer. En sådan talerätt innebär
            minskade arbetsuppgifter för en miljöombudsman. Utredningen skall
            därför som en följd härav belysa i vad mån de tidigare föreslagna
            uppgifterna för miljöombudsmannen bör förändras eller reduceras.
            Utredningen bör enligt direktiven dessutom belysa konsekvenserna
            om förslaget till miljöombudsman inte genomförs.
          </note>
          <note>
            Direktiven inkluderar således frågan om inrättande av en miljöombudsman.
          </note>
          <note type="speaker">
            Anf. 90 LENNART DALÉUS (c):
          </note>
          <note>
            Fru talman! Jag tackar miljöministern för svaret.
          </note>
          <note>
            Men det har inte hjälpt mig att klara ut en del saker som jag
            är litet undrande över.
          </note>
          <note>
            Skälet till att jag ställde frågan var en debatt vi hade häromdagen
            i kammaren, där man från socialdemokratiskt håll talade om att
            man mot bakgrund av, som man sade, erfarenheter lokalt inte tyckte
            att det spelade någon roll om man inrättade en miljöombudsman
            eller inte. Med tanke på att socialdemokraterna i det utredningsarbete
            som har föregått det miljöbalksförslag som den tidigare regeringen
            lämnade på den här punkten har redovisat som sin ståndpunkt att
            det är lämpligt att miljöombudsmannen är en tjänsteman på Naturvårdsverket,
            är jag naturligtvis nyfiken på om det också är regeringens uppfattning.
          </note>
          <note>
            För det första: Spelar det inte någon roll om man inrättar en
            miljöombudsman eller inte? För det andra:
          </note>
          <note>
            Vilka erfarenheter lokalt lutar sig socialdemokratin mot när
            man klarar ut att det inte spelar någon roll?
          </note>
          <note>
            För det tredje: Kommer det i det aktuella utredningsmaterialet
            att ingå förutsättningar för att miljöombudsmannen - som socialdemokraterna
            tidigare har fört fram och samlat majoritet kring - skall vara
            en tjänsteman på Naturvårdsverket?
          </note>
          <note>
            Jag menar att detta går mycket emot de attityder och ambitioner
            som jag tycker bör ligga i begreppet miljöombudsman. För det första
            känner jag själv inte till vilka erfarenheter lokalt som man kan
            luta sig mot när man avfärdar hela förslaget genom att säga att
            det inte spelar någon roll. För det andra menar jag att det verkar
            befängt att ha en tjänsteman på Naturvårdsverket som en fri och
            obunden miljöombudsman.
          </note>
          <note>
            Det var skälen till min fråga. Jag har inte riktigt fått svar
            på de här punkterna och skulle alltså vara glad om miljöministern
            kunde klara ut de här tre frågorna med mig.
          </note>
          <note type="speaker">
            Anf. 91 Miljöminister ANNA LINDH (s):
          </note>
          <note>
            Fru talman! Som svar på de tre frågorna kan jag till att börja
            med säga att Lennart Daléus inte har fört diskussionen om lokala
            erfarenheter med mig. Jag föredrar att han fortsätter den diskussionen
            med den han uppenbarligen har haft den med, eftersom jag inte
            riktigt vet vad Lennart Daléus avser.
          </note>
          <note>
            Frågan om Naturvårdsverket får ingå i den fortsatta diskussionen
            om i vilken form man eventuellt skall ha en miljöombudsman och
            om man skall ha en miljöombudsman. Det har vi alltså inte tagit
            ställning till ännu, utan vi låter den frågan ingå i den fortsatta
            utredningen.
          </note>
          <note>
            Det jag vill tillägga är att problemet när det gäller miljöombudsmannen
            bl.a. är att det bara är Lennart
          </note>
          <note>
            Daléus parti och ytterligare något som har varit riktigt entusiastiska
            över tanken på en miljöombudsman. När jag har diskuterat den här
            frågan med miljörörelsen och andra partier har det varit mycket
            måttlig entusiasm, bl.a. beroende på att det finns en risk för
            att ett ombudsmannainstitut försvagar t.ex. organisationernas
            roll.
          </note>
          <note>
            Bakgrunden till detta är att den borgerliga regeringen lade fram
            ett dåligt förslag till miljöbalk. Som en kompromiss i den, eftersom
            man inte vågade eller ville införa talerätt för miljöorganisationerna,
            kom förslaget om en miljöombudsman. Nu inför vi talerätt för miljöorganisationerna,
            vilket jag tycker är det viktigaste. Sedan får vi se om det finns
            uppgifter och om det är motiverat med en miljöombudsman.
          </note>
          <note type="speaker">
            Anf. 92 LENNART DALÉUS (c):
          </note>
          <note>
            Fru talman! Att jag dristade mig att till miljöministern ställa
            frågan om lokala erfarenheter beror på att den som förde fram
            socialdemokratins ståndpunkter härvidlag så sent som förra veckan
            här i kammaren var Ingemar Josefsson, som tidigare har haft samma
            arena som miljöministern. Jag tänkte att de skulle kunna ha en
            gemensam, för mig obekant, fond av kunskap om lokala erfarenheter
            av intresse för en miljöombudsman. Jag hade varit mycket intresserad
            av att ta del av dessa erfarenheter, men nu verkar det som om
            den tidigare arenan i Stockholm inte har varit så gemensam som
            jag trodde.
          </note>
          <note>
            När det gäller Naturvårdsverket är jag litet oroad över miljöministerns
            svar att man får se vad skall hända med förslaget beträffande
            en tjänsteman där. Är inte förslaget om att en tjänsteman på Naturvårdsverket
            skall fungera som miljöombudsman avfört från dagordningen?
          </note>
          <note>
            Jag är också litet orolig över det tidsperspektiv som miljöministern
            nu målar upp, men det skall jag återkomma till.
          </note>
          <note type="speaker">
            Anf. 93 Miljöminister ANNA LINDH (s):
          </note>
          <note>
            Fru talman! Jag upprepar att vi inte har sagt vare sig bu eller
            bä till en placering av miljöombudsmannen på Naturvårdsverket
            eller till någon annan konstruktion.
          </note>
          <note>
            Vad gäller Lennart Daléus diskussion om Ingemar
          </note>
          <note>
            Josefsson vill jag säga att Ingemar Josefsson till skillnad från
            mig har varit miljöborgarråd i Stockholm.
          </note>
          <note>
            Han har därför säkerligen betydligt större kunskap om vad som
            har skett i Stockholm.
          </note>
          <note>
            Avslutningsvis hävdar jag att den stora skillnaden är att vi
            vill ge miljöorganisationerna talerätt, vilket uppenbart minskar
            uppgifterna för en miljöombudsman.
          </note>
          <note type="speaker">
            Anf. 94 LENNART DALÉUS (c):
          </note>
          <note>
            Fru talman! Det är inte så betryggande att få veta att miljöministern
            inte säger vare sig bu eller bä i frågan om man skall ha en miljöombudsman
            på Naturvårdsverket eller inte. Frågan är viktig och allvarlig,
            och det hade varit skönt att få veta om det förslaget är avfört.
          </note>
          <note>
            Än mer oroande är talet om fortsättningen av arbetet med miljöbalken.
            Miljöministern har tidigare här i kammaren sagt att balkens framläggande
            för kammaren kommer att försenas ett till ett och ett halvt år.
            Jag råkade, fru talman, häromdagen se annonser för anställning
            av personal till den utredning som skall lägga fram förslaget
            till miljöbalk. Där står det att miljöbalksförslaget skall ligga
            klart sommaren 1996.
          </note>
          <note>
            Det skulle vara intressant att få veta hur miljöministerns tidsmatematik
            för hantering av frågan, inom den tidsram som hon tidigare angivit
            här i kammaren, ser ut - också vad beträffar en miljöombudsman.
          </note>
          <note type="speaker">
            Anf. 95 Miljöminister ANNA LINDH (s):
          </note>
          <note>
            Fru talman! Vårt problem med miljöbalken var att ju mer vi såg
            på förslaget till en sådan, desto sämre tyckte vi att förslaget
            var och desto större förändringar i det skulle, enligt vad vi
            fann, behövas. Vi försköt därför utredningens arbetsmöjligheter
            något. Den skall nu göra ordentliga förändringar i förslaget till
            miljöbalk, så att vi kan vara säkra på att det förslag som vi
            förelägger riksdagen blir bra. Det innebär att utredningen får
            arbeta till sommaren 1996. Hellre en bra miljöbalk än en dålig
            miljöbalk som kommer ett och ett halvt år tidigare. Vi bygger
            trots allt oerhört mycket av det fortsatta miljöarbetet på lagstiftningen
            på området.
          </note>
          <note type="speaker">
            Anf. 96 LENNART DALÉUS (c):
          </note>
          <note>
            Fru talman! Kanske miljöministern kan hjälpa mig att räkna bakåt
            när det gäller hur en lagstiftning skulle kunna bli klar sommaren
            1996 med ty åtföljande remissomgångar och med en remissammanställning.
          </note>
          <note>
            Jag förutsätter att det skall bli en lagrådsremiss, och så småningom
            skall en proposition framläggas.
          </note>
          <note>
            Samtidigt skall beaktas att miljöministerns samarbetspartner
            i detta projekt, Miljöpartiet, här i kammaren har deklarerat att
            projektet inte får bli en dag försenat. Det måste då vara svårt
            att komma fram till ett förslag till miljöbalk, också innefattande
            en miljöombudsman, vilket kan träda i kraft framåt sommaren
          </note>
          <note>
            1998. Jag räknar kanske fel - möjligen har miljöministern någon
            annan tidsberäkning för propositionsframläggandet än vad jag har
            kunnat komma fram till.
          </note>
          <note type="speaker">
            Anf. 97 Miljöminister ANNA LINDH (s):
          </note>
          <note>
            Fru talman! Lennart Daléus resonemang påminner mig litet grand
            om orden "surt, sa räven". Många av de förändringar som vi kommer
            att genomföra är sådana som Lennart Daléus och Miljöskyddskommittén
            ville ha införda. Nu genomför vi det som Lennart
          </note>
          <note>
            Daléus parti inte lyckades få igenom, eftersom man kompromissade
            bort det i förhandlingarna med Moderaterna. Jag tror att den lilla
            förseningen definitivt kommer miljön till gagn. Vi behöver en
            bra miljöbalk.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1994/95:195 om miljövårdsberedningen
          </note>
          <note type="speaker">
            Anf. 98 Miljöminister ANNA LINDH (s):
          </note>
          <note>
            Fru talman! Lennart Daléus har frågat mig om regeringen avser
            att även fortsättningsvis ge Miljövårdsberedningen rollen av en
            spjutspets och tankesmedja på miljöområdet.
          </note>
          <note>
            Svaret på frågan är ja. Jag har förordnat riksdagsledamot Björn
            von Sydow som ny ordförande i Miljövårdsberedningen. Beslutet
            om utseendet av övriga ledamöter har fattats i dag, och jag kan
            därför nu redovisa det:
          </note>
          <note>
            Kerstin Nibleaus, generaldirektör, Kemikalieinspektionen
          </note>
          <note>
            Rolf Annerberg, generaldirektör, Naturvårdsverket
          </note>
          <note>
            Maria Norrfalk, generaldirektör, Skogsstyrelsen
          </note>
          <note>
            Stefan Edman, författare
          </note>
          <note>
            Åsa Domeij, agronom, Ultuna
          </note>
          <note>
            Lars Heikensten, chefsekonom, Handelsbanken
          </note>
          <note>
            Elvy Söderström, kommunalråd, Örnsköldsviks kommun
          </note>
          <note>
            Marja Widell, Miljörevisor, ABB
          </note>
          <note>
            Som kanslichef har utsetts Lars-Erik Liljelund, tidigare Naturvårdsverket.
          </note>
          <note>
            Tanken med denna uppbyggnad av Miljövårdsberedningen är just
            den som Lennart Daléus anger, att låta beredningen vara en spjutspets
            i regeringens miljöarbete. Miljövårdsberedningen kommer mer än
            tidigare att arbeta med att få alla samhällssektorer att genomsyras
            av det gemensamma arbetet för en bättre miljö. Det handlar om
            att föra fram nya infallsvinklar på miljöfrågorna liksom nya arbetssätt.
            Bland de nyutnämnda ledamöterna i Miljövårdsberedningen finns
            representanter från både stat, kommun och näringsliv samt miljöengagerade
            samhällsdebattörer. Jag anser det inte nödvändigt att ordföranden
            i en sådan grupp är miljöministern. Björn von Sydow har alla kvalifikationer
            som krävs för en sådan uppgift och har därmed också regeringens
            fulla förtroende.
          </note>
          <note>
            Miljövårdsberedningens första uppgift kommer nu att bli att titta
            på konsekvenserna av och åtgärderna mot miljöpåverkan av fjällandskapet.
          </note>
          <note type="speaker">
            Anf. 99 LENNART DALÉUS (c):
          </note>
          <note>
            Fru talman! Jag tackar miljöministern för svaret.
          </note>
          <note>
            Jag måste säga att detta svar gör mig litet upprörd.
          </note>
          <note>
            Miljövårdsberedningen har sedan 1968 - dess förste sekreterare
            var Hans Palmstierna - spelat en viktig och avgörande roll i svenskt
            miljöarbete, just som tankesmedja och spjutspets. Fru talmannen
            känner mer än någon annan här i kammaren till behovet av att statsrådet
            och chefen för Miljödepartementet är ordförande i Miljövårdsberedningen
            och därmed får möjlighet att ta till sig den erfarenhet och delta
            i den diskussion som fria tänkare, forskare och debattörer kan
            tillföra ett sådant forum som Miljövårdsberedningen har varit
            under de senaste tre åren. Man har där kunnat initiera frågor
            som lett till konkreta och tydliga förslag på miljöområdet.
          </note>
          <note>
            Jag har utgått från att den socialdemokratiske riksdagsledamoten
            Björn von Sydow har regeringens förtroende, och det är naturligtvis
            i och för sig inget fel i att tillsätta honom som ordförande.
            Men jag menar att det skulle vara en stor skillnad om miljöministern
            vore med i en sådan församling, deltog i diskussionerna och tog
            till sig erfarenheterna därifrån.
          </note>
          <note>
            Men detta är naturligtvis också beroende av vilka ledamöter som
            man sätter in, och jag blev litet bestört när jag såg hur miljöministern
            tycks ha tänkt. Medan den tidigare regeringen hade representanter
            för Naturskyddsföreningen med i beredningen har miljöministern
            satt in chefsekonomen i Handelsbanken. Medan den tidigare regeringen
            hade med fria forskare från universitet och högskolor har miljöministern
            tagit med
          </note>
          <note>
            ABB:s miljörevisor. Och där den tidigare regeringen hade fria
            debattörer har miljöministern satt in en rad generaldirektörer,
            vilkas almanackor gubevars inte brukar ha så stor plats för sammanträden
            med ett sådant här organ.
          </note>
          <note>
            Jag är besviken på miljöministerns sätt att hantera
          </note>
          <note>
            Miljövårdsberedningen. Det är tråkigt.
          </note>
          <note type="speaker">
            Anf. 100 Miljöminister ANNA LINDH (s):
          </note>
          <note>
            Fru talman! Jag begriper faktiskt inte riktigt denna polemik.
            Jag trodde att Lennart Daléus tillhörde den sort av politiker
            som är öppen för nytänkande. Det riktas kritik mot att vi ändrar
            arbetsformerna för Miljövårdsberedningen, som har arbetat i oförändrade
            former sedan 1968. Jag har svårt att se att man alltid måste fortsätta
            i samma hjulspår.
          </note>
          <note>
            Miljövårdsberedningens nya arbetsområde är oerhört viktigt. Att
            utarbeta miljöprogram för alla sektorer är en av de viktigaste
            miljöuppgifter som vi har att utföra. Vi har i regeringsförklaringen
            strukit under denna uppgift, som tyvärr missköttes av den tidigare
            regeringen. Miljövårdsberedningens uppgift blir att vara en spjutspets
            i detta arbete.
          </note>
          <note>
            Jag kan inte förstå vad Lennart Daléus har emot t.ex. Stefan
            Edman och Åsa Domeij som representanter för ett allmänt miljöintresse.
            Jag kan inte heller förstå varför det är fel att ha med ett par
            representanter för näringslivet. Tanken med Miljövårdsberedningen
            är att olika intressen där skall brytas mot varandra och att den
            skall vara en spjutspets i arbetet för att miljöanpassa sektorsprogrammen.
          </note>
          <note type="speaker">
            Anf. 101 LENNART DALÉUS (c):
          </note>
          <note>
            Fru talman! Miljöministern har inte följt med i utvecklingen
            av Miljövårdsberedningen. Det är riktigt att den från tid till
            annan under socialdemokratisk ledning har inrymt också generaldirektörer
            och den karaktär av ledamöter som miljöministern nu har valt.
          </note>
          <note>
            Men vi har i den tidigare regeringens regi ägnat oss åt nytänkande
            på det området också. Därför har vi haft med ledamöter som har
            haft en förmåga till nytänkande. Det brukar vara sådana som fria
            forskare och debattörer. Jag noterar att miljöministerns tänkande
            innebär att man återgår till samlingen med generaldirektörer.
          </note>
          <note>
            Jag har all förståelse för att Åsa Domeij har utsetts i det samarbete
            som knyts närmare och närmare mellan Socialdemokraterna och Miljöpartiet.
            Men när man vill ha ett nytänkande på sektorsområdena, måste generaldirektörerna
            då kallas in? Har inte miljöministern någon annan kontaktyta med
            dem än att låta dem ockupera platser i ett forum som skall vara
            framåtsyftande?
          </note>
          <note type="speaker">
            Anf. 102 Miljöminister ANNA LINDH (s):
          </note>
          <note>
            Fru talman! Jag tror att denna form är en bra lösning om man
            avser att det hela skall gå snabbt. Om man vill ha långa diskussioner
            - som det har varit i
          </note>
          <note>
            Miljövårdsberedningen de senaste tre åren - går det bra att använda
            någon annan form. Det var på många sätt intressanta och bra diskussioner.
            Däremot ansåg flera av de dåvarande ledamöterna att de egentligen
            inte kunde vara med och påverka samhällsutvecklingen eller miljöpolitiken.
            De fick bara fungera som ett diskussionsforum. Den kritiken framförde
            flera mot
          </note>
          <note>
            Miljövårdsberedningen.
          </note>
          <note>
            Nu avser vi att göra Miljövårdsberedningen till ett operativt
            organ. Till denna lilla grupp kommer att knytas grupper som skall
            arbeta med respektive område. Då kan det bli ett flexibelt och
            bra spjutspetsarbete för att se till att politiken förs framåt
            på sektorsområdet. Den har tyvärr stått stilla i flera år.
          </note>
          <note type="speaker">
            Anf. 103 LENNART DALÉUS (c):
          </note>
          <note>
            Fru talman! Jag noterar att vi kommer närmare och närmare sanningen.
            Miljöministern säger att arbetet skall gå snabbt i Miljövårdsberedningen.
            Det skall inte vara några långa diskussioner. Däri ligger naturligtvis
            förklaringen: Det skall vara ett operativt organ.
          </note>
          <note>
            Jag har all respekt för att det sker förändringar.
          </note>
          <note>
            Men då skall man kalla sakerna vid deras rätta namn.
          </note>
          <note>
            När miljöministern avstår från att själv leda och delta i Miljövårdsberedningens
            arbete, när miljöministern väljer att återkalla generaldirektörerna
            till detta snabba forum utan långa diskussioner, som skall leda
            till de beslut miljöministern vill ha, då har det inte skett någon
            uppbyggnad av beredningen. Miljövårdsberedningen raseras, och
            ett organ med 25 år på nacken - sedan 1968 - går i sin verkliga
            form i graven. Jag beklagar det.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1994/95:203 om uranbrytningen i Ryssland
          </note>
          <note type="speaker">
            Anf. 104 Miljöminister ANNA LINDH (s):
          </note>
          <note>
            Fru talman! Dan Ericsson har frågat biträdande utrikesministern
            vilka åtgärder han ämnar vidta för att bistå Ryssland i arbetet
            med att minska effekterna av de miljö- och hälsoskador som uppstått
            på grund av uranbrytningen. Arbetet i regeringen är så fördelat
            att det ankommer på mig att svara på frågan.
          </note>
          <note>
            Låganrikat uran från tidigare Sovjetunionen, numera OSS-staterna,
            har levererats till svenska kraftföretag sedan 1989. I genomsnitt
            under de senaste fyra åren har ca 40 % av kraftverkens uranbehov,
            eller ca
          </note>
          <note>
            600 ton per år, köpts från dessa länder.
          </note>
          <note>
            Rapporterna från urangruvan i Krasnokamsk är alarmerande. Det
            är naturligtvis oacceptabelt att sådana hälso- och miljöförhållanden
            som medierapporterna redovisar skall få förekomma. Min uppfattning
            är att svenska kraftföretag noga bör ta reda på under vilka förhållanden
            som det uran man köper produceras.
          </note>
          <note>
            Det bilaterala svenska östbiståndet inom det kärntekniska området,
            som förutom kärnsäkerhetsåtgärder även inkluderar hantering av
            radioaktivt avfall, uppbyggnad av nationell lagstiftning och myndighetsstruktur,
            avser vårt närområde och omfattar främst de baltiska staterna.
            Beträffande biståndet till övriga östländer deltar Sverige genom
            medverkan i olika internationella organ som t.ex. den europeiska
            utvecklingsbanken. Det internationella biståndet till
          </note>
          <note>
            Ryssland omfattar för närvarande inte miljöåtgärder i samband
            med uranbrytning.
          </note>
          <note>
            En annan möjlighet är att via lagstiftningen påverka förhållandena.
            Varje land formulerar sina miljökrav. Till ledning för det nationella
            lagstiftningsarbetet har det internationella atomenergiorganet
            IAEA
          </note>
          <note>
            lämnat vissa rekommendationer ur miljö- och hälsoskyddssynpunkt
            beträffande brytning och avfallshantering vid urangruvor. Det
            internationella strålskyddsorganet, ICRP, lämnar rekommendationer
            beträffande strålskyddet. Sverige har i arbetsgrupper i IAEA och
          </note>
          <note>
            OECD börjat arbetet med att driva frågan om mer bindande miljökrav
            i samband med uranbrytning.
          </note>
          <note>
            Dessa strävanden kommer att intensifieras. Vidare så undersöker
            Miljödepartementet möjligheterna att ställa krav på de svenska
            kärnkraftverken när det gäller inköp av uran.
          </note>
          <note type="speaker">
            Anf. 105 DAN ERICSSON (kds):
          </note>
          <note>
            Fru talman! Jag tackar miljöministern för svaret.
          </note>
          <note>
            Anledningen till att jag ställde frågan till biståndsministern
            var att jag tyckte att det var en självklarhet att Sverige skulle
            agera på något sätt med tanke på de skador som uppstått vid uranbrytningen
            i
          </note>
          <note>
            Ryssland.
          </note>
          <note>
            Jag utläser av svaret att miljöministern kommer att undersöka
            möjligheten att ställa krav på de svenska kärnkraftverken när
            det gäller inköp av uran. Detta är en ny och viktig signal. Jag
            hoppas att de berörda kärnkraftsbolagen har lyssnat på detta svar.
            Jag har energiministern i mitt blickfång här i kammaren. Jag hoppas
            att han också lyssnar till denna debatt, inte minst mot bakgrund
            av att han i dag i en TT-intervju har svävat på målen när det
            gäller den bortre parentesen för kärnkraftsavvecklingen.
          </note>
          <note>
            Det är inte bara i Ryssland som det finns problem med uranbrytningen.
            Detta är en viktig del i hela kärnkraftscykeln som inte har lyfts
            upp i fokus med en ordentlig debatt. Det är bra att det nu blir
            en ordentlig debatt och att miljöministern vill agera när det
            gäller de svenska kärnkraftverkens import av uran.
          </note>
          <note>
            Det är mycket bra!
          </note>
          <note>
            Den andra delen av min fråga gällde bistånd och om vi kan göra
            insatser i det aktuella fallet i Krasnokamsk i Ryssland. Svaret
            är sådant att det inte finns något bistånd i dag. Jag fick ett
            positivt bemötande i den första delen av frågan om de svenska
            kärnkraftverkens ansvar. Men finns det inte anledning att se över
            om Sverige skall göra en insats för att rätta till de miljö- och
            hälsostörningar som finns i Ryssland?
          </note>
          <note type="speaker">
            Anf. 106 Miljöminister ANNA LINDH (s):
          </note>
          <note>
            Fru talman! Vi är överens om att förhållandena i
          </note>
          <note>
            Ryssland är upprörande och att vi måste göra vad vi kan för att
            rätta till dem.
          </note>
          <note>
            Vårt egna bilaterala bistånd har riktats in på närområdet. Det
            kan vara svårt att ha helt andra principer som skall gälla. Det
            är väl i så fall via det internationella biståndet som det kan
            vara möjligt att göra insatser i Ryssland. Men detta har jag inte
            möjlighet att säga något mer bestämt om i dag.
          </note>
          <note type="speaker">
            Anf. 107 DAN ERICSSON (kds):
          </note>
          <note>
            Fru talman! Jag kan ha viss förståelse för vad miljöministern
            sade. I det sammanhanget måste det ske en diskussion med Utrikesdepartementet
            och göras en översyn av det samlade bistånd som ges.
          </note>
          <note>
            Miljöministern har sagt i sitt svar att det sker en koncentration
            på de baltiska staterna när det gäller miljöbistånd.
          </note>
          <note>
            Icke desto mindre är det angeläget att faktiskt ta upp frågan
            till debatt och sätta den i fokus. Det är mycket viktigt att ministern
            har gett ett besked i dag att möjligheten att ställa krav på svenska
            kärnkraftsverk skall undersökas i fråga om import av uran.
          </note>
          <note>
            Det är ett nytt besked. Jag hoppas, återigen, att energiministern
            har lyssnat med stort allvar på denna debatt.
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1994/95:177 om EU:s energipolitik
          </note>
          <note type="speaker">
            Anf. 108 Statsrådet JÖRGEN ANDERSSON (s):
          </note>
          <note>
            Fru talman! Eva Goës har frågat mig om jag kommer att arbeta
            för att EU skall gå mot en mer hållbar energiproduktion, genom
            att verka för att en ny och mer miljöanpassad energipolitik antas
            vid EU-
          </note>
          <note>
            konferensen 1996.
          </note>
          <note>
            Energifrågor anges inte i Romfördraget som ett område för gemensam
            politik. Avsikten är att frågan om ett särskilt energiavsnitt
            i unionsavtalet skall tas upp vid regeringskonferensen år 1996.
          </note>
          <note>
            Kommissionen förbereder nu en s.k. grönbok om nya energipolitiska
            riktlinjer för EU. Syftet med grönboken är framför allt att initiera
            en bred debatt i medlemsländerna kring följande frågor:
          </note>
          <note>
            energipolitiska målen och prioriteringar av dessa, unionens och
            medlemsländernas roller vid förverkligandet av de energipolitiska
            målen samt de bidrag som gemenskapen kan ge till förverkligandet
            av målen.
          </note>
          <note>
            Vid energiministrarnas rådsmöte den 29 november redovisade kommissionen
            sitt arbete med grönboken.
          </note>
          <note>
            Det framgick att grönboken kommer att behandla flera viktiga
            energipolitiska frågor med tonvikt på sambanden mellan ekonomi,
            energi och miljö. Det gäller frågorna om energisystemets betydelse
            för unionens ekonomiska konkurrenskraft, försörjningstryggheten
            och förhållandet mellan energi och miljö. Enligt kommissionens
            planer skall grönboken publiceras kring årsskiftet 1994/95.
          </note>
          <note>
            Energiministrarna enades vid rådsmötet om att kommissionen tagit
            upp de väsentligaste frågorna för en gemensam energipolitik. Energiministrarna
            uttalade vidare att grönboken borde utformas så att den utöver
            de frågor jag nyss nämnde också underlättar en bred debatt om
            bl.a. följande:
          </note>
          <note>
            vad som kännetecknar effektiva energimarknader och i vilken utsträckning
            statliga ingripanden behövs, den långsiktiga försörjningstryggheten
            när det gäller energi inom EU samt möjligheterna att förena miljö-
            och energipolitiska mål.
          </note>
          <note>
            I Sverige har vi mångårig erfarenhet och stort kunnande när det
            gäller att anpassa energipolitiken till miljökraven. Det råder
            också ett brett parlamentariskt samförstånd i Sverige om huvuddragen
            i energipolitiken.
          </note>
          <note>
            Sverige har mot denna bakgrund goda förutsättningar att spela
            en aktiv roll i den energipolitiska diskussion som skall förbereda
            1996 års regeringskonferens. I det arbetet kommer Sverige att
            verka för att miljöaspekterna får en stor tyngd i den framtida
            europeiska energipolitiken. Vi kommer inte att bli ensamma i detta
            arbete. Alla medlemsländer är starkt medvetna om nödvändigheten
            att beakta miljöaspekterna inom energiområdet, och vi kommer att
            kunna samarbeta med länder som ligger långt framme i dessa avseenden.
            Riksdagen kommer genom den kommande EU-nämnden fortlöpande att
            hållas informerad om arbetet.
          </note>
          <note type="speaker">
            Anf. 109 EVA GOËS (mp):
          </note>
          <note>
            Fru talman! Tack för det uttömmande svaret. Jag hade fått litet
            förhandsinformation tidigare. Alla vet vi att kärnkraftens risker
            och avfallsproblem är enorma.
          </note>
          <note>
            Därför måste vi avveckla kärnkraften. Vi vet också att uranbrytningen
            är ohemul. Vi har hört hur det är i öst.
          </note>
          <note>
            Vi importerar även från andra, mest från urinvånare.
          </note>
          <note>
            Det är inte nog med det. Vi spär dessutom hela tiden på växthuseffekten
            genom att koldioxid släpps ut.
          </note>
          <note>
            Vid Riokonferensen fattades beslut om att vi måste sänka koldioxidutsläppen
            med minst 20 %. Naturen kräver egentligen 80 %. Beslutet blev
            dock en sänkning globalt med 20 %.
          </note>
          <note>
            Jag tycker att det är bra att det skall komma en grönbok. Det
            är målen som är viktiga. Men jag är rädd för att miljön och energin,
            när de sätts i förhållande till ekonomin, inte kommer att gå före.
            Jag undrar därför hur statsrådet skall jobba för att avveckla
            de icke förnybara energislagen, såsom fossila bränslen och kärnkraft,
            skydda naturresurser, främja förnybara energislag, verka för energieffektivisering
            och även för att andra länder i öst verkar för förnybara energislag.
          </note>
          <note>
            Problemet är att det i dag finns fonder i EU som lånar ut pengar
            till öst. Dessa pengar används sedan till kärnkraften. Pengarna
            är bundna till det. Det finns nämligen inskrivet att ett nära
            samarbete med åtminstone ett företag från ett EU-land skall vara
            förbundet med dessa lån.
          </note>
          <note>
            Vi vet att ungefär 80 % av medlen från Euratom har gått just
            till kärnkraft och utveckling av den. Vi från Miljöpartiet tycker
            att det är fel inriktning. Om man skall satsa på en hållbar utveckling,
            som det sades vid Riokonferensen och som det även sägs inom
          </note>
          <note>
            EU, måste man satsa på förnybara energislag och energieffektivitet.
          </note>
          <note type="speaker">
            Anf. 110 Statsrådet JÖRGEN ANDERSSON (s):
          </note>
          <note>
            Fru talman! På ministerrådsmötet den 29 november stödde Sverige
            ett danskt förslag om att skriva in klimatkonventionen som underlag
            i grönboken. Det togs upp av den danske miljö- och energiministern.
          </note>
          <note>
            Sverige stödde det genom ett inlägg i ministerrådet.
          </note>
          <note>
            Genom ett samagerande mellan Danmark och Sverige blev beslutet
            från ministerrådet att klimatkonventionen skall skrivas in i grönboken.
            Jag tycker att det är ett tecken på att vi på det nordiska planet
            kan få ett inflytande som innebär att miljöpolitik och energipolitik
            kopplas samman på ett förståndigt sätt.
          </note>
          <note>
            Det fortsatta arbetet med grönboken kommer att gå till så att
            kommissionen skickar ut underlag som granskas av respektive länders
            departement på området. De berörda departementen i Sverige kommer
            att vara Näringsdepartementet och Miljödepartementet.
          </note>
          <note>
            Genom att vi nu har ämbetsmän som jobbar med detta kommer vi
            att redan på det förberedande planet ha möjlighet att utöva inflytande
            på grönboken, vilket vi också kommer att göra. Vi kommer här också
            att samråda med de övriga nordiska länderna.
          </note>
          <note type="speaker">
            Anf. 111 EVA GOËS (mp):
          </note>
          <note>
            Fru talman! Det låter bra, det som statsrådet säger om den väg
            vi har slagit in på. Det gäller att få också alla de andra länderna
            att intressera sig. Det räcker väl inte att bara de nordiska staterna
            driver frågan. 1996, när man skall göra en översyn av Maastrichtfördraget,
            är det viktigt att få in ett helt nytt energikapitel.
          </note>
          <note>
            Jag har pekat på att det finns problem i och med att kol- och
            stålunionen gärna vill fortsätta att driva s.k. ren kolteknik.
            Euratom vill gärna fortsätta utveckla kärnkraften och gå in i
            en ny kärnkraftsera. Det är dessa motsägelsefulla mål som jag
            undrar om ni har tagit upp hittills. Hur kommer frågan att drivas
            vidare? Hur kommer statsrådet att verka?
          </note>
          <note type="speaker">
            Anf. 112 Statsrådet JÖRGEN ANDERSSON (s):
          </note>
          <note>
            Fru talman! Jag tycker att just det dansk-svenska agerandet på
            det senaste ministerrådsmötet är ett tecken på att vi kan utöva
            inflytande. Det är riktigt som Eva Goës säger, att det är viktigt
            att också få med de andra länderna. Genom det initiativ som Danmark
            tog, med svenskt stöd, anslöt sig de övriga 13 länderna. Det innebar
            att det blev konsensus kring att föra in klimatkonventionen som
            en av grunderna för grönboken. Självfallet kommer detta att bilda
            någon form av skola även framöver. Vi på det nordiska planet kan,
            med den erfarenhet vi har av kopplingen mellan energi och miljö,
            vara framgångsrika i vårt agerande och förhoppningsvis också utöva
            inflytande. Det har i alla fall börjat hyggligt.
          </note>
          <note type="speaker">
            Anf. 113 EVA GOËS (mp):
          </note>
          <note>
            Fru talman! Då är det bara det "lilla" problemet kärnkraftsavvecklingen.
            Det är ett enormt problem.
          </note>
          <note>
            Här i Norden, speciellt i Sverige, och i Frankrike har man byggt
            in sig i denna sårbara struktur. Som jag nämnde förut är man i
            EU intresserad av att låna ut pengar till öst. I väst, i EU, är
            man kanske inte intresserad av att driva kärnkraften vidare inom
            gränserna men däremot av att lägga kärnkraften utanför gränserna
            och bli servad från öst. Därför har man inrättat dessa lån.
          </note>
          <note>
            Det finns ett lånetak på 4 miljarder ecu. Hittills har man använt
            ungefär 3 miljarder ecu från fonden.
          </note>
          <note>
            När man har kommit upp till 3,8 miljarder ecu måste ministerrådet
            fastställa ett nytt kredittak. Här tycker jag att det finns ett
            problem. Hur ämnar statsrådet jobba med den frågan?
          </note>
          <note type="speaker">
            Anf. 114 Statsrådet JÖRGEN ANDERSSON (s):
          </note>
          <note>
            Fru talman! Som jag sade ingår inte den gemensamma energipolitiken
            i Maastrichtfördraget. Däremot diskuterar man om man inför regeringskonferensen
            1996 skall aktualisera en gemensam energipolitik på EU-planet.
            Om det blir följden skall vi naturligtvis vara med och utöva inflytande,
            så att vi får en energipolitik på EU-planet som stämmer överens
            med de uppfattningar vi har i Sverige och de övriga nordiska länderna.
            Det är en dialog och en diskussion som vi kommer att få föra med
            samtliga 15
          </note>
          <note>
            medlemsstater.
          </note>
          <note type="speaker">
            Anf. 115 EVA GOËS (mp):
          </note>
          <note>
            Fru talman! Eftersom det internationellt talas om att Sverige
            är det land som vill avveckla kärnkraften, är det väl bara att
            se fram emot att statsrådet med kraft kommer att driva en avveckling
            av kärnkraften i
          </note>
          <note>
            Sverige och att vi också försöker jobba internationellt i den
            riktningen.
          </note>
          <note type="speaker">
            Anf. 116 Statsrådet JÖRGEN ANDERSSON (s):
          </note>
          <note>
            Fru talman! Vad jag har sagt är att Sverige, med sin erfarenhet
            och tillsammans med de nordiska erfarenheterna, skall utöva ett
            mycket betydande inflytande på den framtida energipolitiken på
            EU-planet, om det blir så att man bestämmer sig för att man till
            regeringskonferensen 1996 skall ha energipolitiken med.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1994/95:202 om Studsvik
          </note>
          <note type="speaker">
            Anf. 117 Statsrådet JÖRGEN ANDERSSON (s):
          </note>
          <note>
            Fru talman! Eva Goës har frågat mig vad jag avser göra för att
            Sveriges politiker skall få tillräcklig insyn i kärnkraftshanteringen
            vid Studsvik.
          </note>
          <note>
            All kärnteknisk verksamhet kräver tillstånd enligt lagen (1984:3)
            om kärnteknisk verksamhet
          </note>
          <note>
            (kärntekniklagen). För den kärntekniska verksamheten vid Studsvik
            AB har genom åren flera olika tillstånd beviljats av regeringen
            och tillståndsmyndigheterna.
          </note>
          <note>
            Statens kärnkraftsinspektion, SKI, och Statens strålskyddsinstitut,
            SSI, skall i sin tillsyn se till att tillståndshavaren lever upp
            till de krav som anges i tillstånden och att denne kan leva upp
            till de långsiktiga åtaganden som lagen kräver. Dessa krav enligt
            kärntekniklagen gäller oavsett vem som är ägare till det företag
            som bedriver den kärntekniska verksamheten.
          </note>
          <note type="speaker">
            Anf. 118 EVA GOËS (mp):
          </note>
          <note>
            Fru talman! Jag tackar för svaret. Jag vet inte om statsrådet
            är införstådd med att vi i miljörörelsen är litet oroliga. Jag
            är ordförande i Folkkampanjen mot kärnkraft och kärnvapen. Vi
            har uppvaktat miljöminister Anna Lindh med anledning av att Studsvik
            har velat utvidga verksamheten och ta emot ytterligare kärnavfall.
            Det ser vi som mycket allvarligt. Då undrar man i det sammanhanget
            hur kärntekniklagen används, om man av kommersiella skäl töjer
            på den och hänvisar till "synnerliga skäl" eller om den kommer
            att användas av tillsynsmyndigheterna väldigt restriktivt. Vad
            vi kunde få veta var att SKI föreslog att Studsvik AB skulle få
            slutförvara högst 10 kilo uran och plutonium årligen, men Studsvik
            ville ha 50
          </note>
          <note>
            kilo varje år. Redan då har man töjt på gränserna. Vad vi oroas
            för från Miljöpartiets sida är att man kommer att töja på regeln,
            använda "gummiparagrafen".
          </note>
          <note>
            Man har talat om breddat ägande. Jag undrar vad det innebär.
            Jag har tagit reda på vilka företag som ingår. En del är transnationella.
            Man säger att förvärvet och majoriteten i Studsvik ligger väl
            i linje med vår strategi. Atle AB kommer att ha en ägandeandel
            på 46 %. Jag undrar vad det är för strategi. Man säger vidare
            att den bas som den nya ägargruppen kommer att ge passar bra i
            kombination med Vattenfall, att det är en idealisk bas för fortsatt
            utveckling. Jag undrar vad det breddade ägandet innebär och hur
            vi skall kunna få insyn i den fortsatta verksamheten.
          </note>
          <note type="speaker">
            Anf. 119 Statsrådet JÖRGEN ANDERSSON (s):
          </note>
          <note>
            Fru talman! All kärnteknisk verksamhet kräver tillstånd enligt
            kärntekniklagen, som jag redovisade.
          </note>
          <note>
            För den kärntekniska verksamheten vid Studsvik har genom åren
            flera olika tillstånd beviljats av regeringen och tillståndsmyndigheterna.
            Det här prövas alltså.
          </note>
          <note>
            Genom beslut den 7 oktober 1993 beviljade regeringen Studsvik
            AB tillstånd för den kärntekniska verksamhet som för närvarande
            bedrivs vid anläggningen samt att i samband därmed förvärva och
            i övrigt på olika sätt ta befattning med kärnämnen eller kärnavfall.
          </note>
          <note>
            Den 5 maj 1994 beslutade regeringen ge Studsvik
          </note>
          <note>
            AB tillstånd till fortsatt drift av R 2-reaktorn. Tillståndet
            gäller t.o.m. den 30 juni 2004. Flera olika villkor gäller för
            tillståndet. Med tillstånden följer en allmän förpliktelse enligt
            kärntekniklagen. Bl.a. skall tillståndshavaren svara för att alla
            de åtgärder vidtas som behövs för att upprätthålla säkerheten.
            Tillståndshavaren skall svara för att det använda kärnbränslet
            och kärnavfallet tas om hand på ett säkert sätt och att anläggningarna
            avvecklas och rivs på ett säkert sätt när verksamheten inte längre
            skall bedrivas.
          </note>
          <note>
            Statens kärnkraftsinspektion, SKI, och Statens strålskyddsinstitut,
            SSI, skall i sin tillsyn se till att tillståndshavaren lever upp
            till dessa krav och att denne kan leva upp till de långsiktiga
            åtaganden som lagen kräver. Dessa krav gäller enligt kärntekniklagen
            oavsett vem som är ägaren.
          </note>
          <note>
            För att tillgodose den lokala insynen vid anläggningen i Studsvik
            har regeringen tillsatt en lokal säkerhetsnämnd. Ledamöterna i
            nämnden utses på förslag av Nyköpings kommun. Studsvik AB är enligt
            kärntekniklagen skyldigt att ge den lokala säkerhetsnämnden insyn
            i säkerhets- och strålskyddsarbetet.
          </note>
          <note>
            Detta tillsammans med att myndighet och regering har att pröva
            vartenda tillstånd i det här sammanhanget gör att ägarbilden i
            det här fallet inte är det intressanta, utan alla oavsett ägare
            måste rätta sig efter prövning och lagstiftning.
          </note>
          <note type="speaker">
            Anf. 120 EVA GOËS (mp):
          </note>
          <note>
            Fru talman! Jag var tidigare inne på att jag är rädd att det
            hela blir kommersialiserat i stället för att man ser på säkerheten.
            Det är mycket riktigt så att
          </note>
          <note>
            Studsvik för sin forskningsreaktor har fått tio år förlängt tillstånd.
            Det har miljörörelsen protesterat mot och vill ha den stängd därför
            att det går att forska med andra metoder. Dessutom vill vi förhindra
            import av kärnämnen. Det är det som man nu vill ha utvidgat i
            stället. Man har hänvisat till att lagret har byggts ut i
          </note>
          <note>
            Studsvik, vilket inte stämmer. Det är inte utbyggt, utan i stället
            har det skett en s.k. förtätning. Det gjordes för fem år sedan.
          </note>
          <note>
            År 1991 skrev företaget att man hade plats till år
          </note>
          <note>
            1999 för kärnavfall i lagret. Senare har man sagt att det finns
            plats till år 2012, trots att det inte skett någon utbyggnad.
            Vi undrar litet om det stämmer med verkligheten. Det verkar vara
            orimligt att man skulle ha plats för mer kärnavfall.
          </note>
          <note type="speaker">
            Anf. 121 Statsrådet JÖRGEN ANDERSSON (s):
          </note>
          <note>
            Fru talman! Eva Goës kan vara förvissad om att såväl Miljödepartementet
            som Näringsdepartementet och samtliga myndigheter kommer att hålla
            ett mycket vakande öga på verksamheten i Studsvik i fortsättningen.
            Det finns all anledning till det. Jag kan försäkra Eva Goës att
            vi kommer att göra det.
          </note>
          <note>
            Överläggningen var härmed avslutad.
          </note>
          <note>
            22 § Svar på fråga 1994/95:179 om landstingens gymnasieprogram
          </note>
          <note type="speaker">
            Anf. 122 Statsrådet YLVA JOHANSSON (s):
          </note>
          <note>
            Fru talman! Margitta Edgren har frågat mig om jag avser att vidta
            några åtgärder så att landstingen kan få ordna även andra gymnasieprogram
            än naturbruks- och omvårdnadsprogrammen genom att kommunerna lägger
            ut programmen på entreprenad till landstingen.
          </note>
          <note>
            Enligt lagen om entreprenadförhållanden inom skolan, som beslutades
            under den borgerliga mandatperioden och som gäller sedan den 1
            januari 1994, får kommuner och landsting sluta avtal med en enskild
            fysisk eller juridisk person om att denne skall bedriva viss undervisning
            vid gymnasieskolan. Om det finns särskilda skäl får regeringen
            medge att en kommun eller ett landsting får sluta avtal även i
            andra fall, t.ex.
          </note>
          <note>
            med andra rättssubjekt än enskilda fysiska och juridiska personer.
            Landstingens möjligheter att bli entreprenörer begränsas dock
            inom gymnasial utbildning av skollagens uttryckliga förbud för
            landstingen att anordna annan utbildning än inom områdena naturbruk
            och omvårdnad.
          </note>
          <note>
            Margitta Edgren säger i sin fråga att den tidigare skolministern
            Beatrice Ask ansåg att i de fall en kommun och ett landsting är
            överens, borde landstingen få anordna fler program än inom de
            nämnda områdena och då genom att kommunen lägger ut utbildning
            på entreprenad till landstingen.
          </note>
          <note>
            Det är litet svårt att förstå vad Margitta Edgren avser med denna
            hänvisning till den tidigare skolministern. Jag vill därför redovisa
            vad Beatrice Ask anförde i denna fråga i propositionen om bl.a.
            entreprenad i gymnasieskolan. Där sägs bl.a. följande: "Det kan
            emellertid inte uteslutas att statliga myndigheter och landsting
            i vissa fall skulle kunna vara intressanta som entreprenörer.
            Entreprenörskap för dessa reser dock en del grannlaga frågor med
            hänsyn bl.a. till deras uppgifter och ansvar. I lagen bör därför
            rätten att lägga ut entreprenader begränsas till att avse entreprenader
            för enskilda fysiska och juridiska personer."
          </note>
          <note>
            Som framgår av min redovisning av entreprenadproblematiken är
            detta komplicerade juridiska frågor av principiell natur. Jag
            är därför inte beredd att i dag utlova några åtgärder i syfte
            att åstadkomma vad
          </note>
          <note>
            Margitta Edgren synes avse med sin fråga.
          </note>
          <note type="speaker">
            Anf. 123 MARGITTA EDGREN (fp):
          </note>
          <note>
            Fru talman! Jag tackar så mycket för svaret. Vad jag avser med
            min fråga är mycket enkelt: Delar skolministern tidigare skolministerns
            uppfattning att det skall vara möjligt för de kommuner och landsting
            som är överens att dela ansvaret, som i dag är exklusivt för kommunerna,
            inom områden där landstingen har särskild kompetens? Jag tänker
            t.ex. på barn- och fritidsprogrammet. Det var alltså grundfrågan.
            Det är möjligt att jag har uttryckt det så att det ger utrymme
            för skolministern att raljera litet med mig.
          </note>
          <note>
            Då vill jag ställa ytterligare en fråga: Hur många kommuner har
            ansökt om undantag tillsammans med landsting? Att dessa frågor
            är juridiskt komplicerade visas också av att det finns en stor
            oro ute i landet, speciellt i glesbygden. Där är man orolig för
            att ungdomen måste flytta eftersom landstingen, som har litet
            större upptagningsområden, inte har möjlighet att anordna dessa
            program trots att landsting och kommun är överens. Vill vi aktivt
            stödja detta måste vi kanske ändra i skollagen så att man, när
            de två parterna är överens, också ger ett lagstöd till landstingen
            som juridiska personer att få anordna en hel utbildning, inte
            bara en viss utbildning. Är skolministern beredd att göra detta?
            Det var min enkla fråga.
          </note>
          <note type="speaker">
            Anf. 124 Statsrådet YLVA JOHANSSON (s):
          </note>
          <note>
            Fru talman! Jag vet naturligtvis vad det gäller, nämligen huvudsakligen
            barn- och fritidsprogrammet.
          </note>
          <note>
            Att vi har den här ordningen med att landstingen får anordna
            utbildning just inom omvårdnad och naturbruk har historiska orsaker.
            Jag är inte beredd att nu gå in och föreslå några ändringar, även
            om jag kan se att det finns skäl som talar för sådana. Det finns
            problem i dag ute i kommunerna, men de är inte alldeles enkla
            att lösa.
          </note>
          <note>
            I dag löser några kommuner och landsting problemet på det sättet
            att kommunerna anställer lärarna genom att man använder t.ex.
            personer eller lokaler som är knutna till landstinget medan det
            är kommunerna som har ansvaret för utbildningen. Den lösningen
            används, och den fungerar ganska bra. Jag ser att det finns problem,
            men det enda svar som jag kan ge
          </note>
          <note>
            Margitta Edgren i dag är att jag inte är beredd att utlova några
            nya åtgärder.
          </note>
          <note type="speaker">
            Anf. 125 MARGITTA EDGREN (fp):
          </note>
          <note>
            Fru talman! Det kan jag ha viss förståelse för.
          </note>
          <note>
            Men jag tycker ändå att denna komplicerade fråga faller ett steg
            framåt genom att skolministern medger att det kan finnas behov
            av att så att säga sortera upp vad som gäller.
          </note>
          <note>
            Det har också getts litet olika besked från regering, departement
            och utbildningsutskott och från
          </note>
          <note>
            Skolverket där man har varit betydligt tuffare än vad det grundläggande
            beslutet kanske egentligen innebar.
          </note>
          <note>
            Sedan över till min andra fråga: Hur många ansökningar om undantag
            på grund av särskilda skäl har kommit in till departementet?
          </note>
          <note>
            Överläggningen var härmed avslutad.
          </note>
          <note>
            23 § Svar på fråga 1994/95:185 om vuxenutbildningen
          </note>
          <note type="speaker">
            Anf. 126 Statsrådet YLVA JOHANSSON (s):
          </note>
          <note>
            Fru talman! Conny Sandholm har frågat mig vad regeringen avser
            att vidta för åtgärder för att en utredning om vuxenutbildning
            snarast skall kunna tillsättas.
          </note>
          <note>
            Låt mig först slå fast att regeringen anser att en satsning på
            vuxenutbildning är synnerligen viktig. En stor del av landets
            befolkning saknar i dag kompetens motsvarande den nuvarande treåriga
            gymnasieutbildningen, samtidigt som utbildning är en förutsättning
            för möjligheterna till utveckling och arbete. För den enskilde
            är utbildning, förutom att vara en förutsättning för kompetensutveckling,
            också en källa till personlig, social och kulturell utveckling.
            Vuxenutbildningen skall svara mot mycket skilda behov och behöver
            därför finnas i skilda former. Så har t.ex.
          </note>
          <note>
            folkbildningen en mycket viktig roll att rekrytera och inspirera
            studieovana vuxna till utbildning. Komvux har en viktig roll att
            ge vuxna kompetensgivande utbildning. Det finns trots den viktiga
            roll som komvux spelar oroande tendenser. Många kommuner möter
            t.ex. inte den efterfrågan som finns främst av gymnasial komvux.
          </note>
          <note>
            Det finns dock ett uppdrag och en utredning vars material, enligt
            min mening, bör användas i en utredning om vuxenutbildning. Det
            första är det uppdrag som Statskontoret har fått där man bl.a.
            skall beskriva den målgrupp som blir aktuell för en utökad rättighet
            till vuxenutbildning motsvarande gymnasieskolans kärnämnen. Det
            andra är Utredningen om kvalificerad eftergymnasial utbildning
            vars frågeställningar tangerar en vuxenutbildningsutredning.
          </note>
          <note>
            Jag avser att föreslå regeringen att i början av
          </note>
          <note>
            1995 fastställa direktiv till en utredning om vuxenutbildning.
          </note>
          <note type="speaker">
            Anf. 127 CONNY SANDHOLM (fp):
          </note>
          <note>
            Fru talman! Låt mig börja med att tacka för ett utförligt och
            bra svar. Det innehöll ju en glädjande intonering, att vuxenutbildning
            är synnerligen viktigt.
          </note>
          <note>
            Det är roligt när man i dessa dagar kan ha samsyn kring en skolfråga.
          </note>
          <note>
            Syftet med frågan var just att puffa på i en angelägen fråga.
            Längre ner i svaret står det att man är överens om att göra detta
            ganska snabbt. Förmodligen är inte heller direktiven givna. Då
            är detta ett osökt tillfälle att påverka det ansvariga statsrådet
            inför de direktiv som skall utformas.
          </note>
          <note>
            I slutet av svaret talas det om rättigheten till utbildning och
            om möjligheten att återkomma och komplettera i kärnämnen. Detta
            har Folkpartiet i en motion tidigare berört, där vi har talat
            om en gymnasiebank. Jag hoppas och tror att vi menar i stort sett
            samma sak. Min ena fråga lyder: Är det meningen att skoltrötta
            elever - alla vill inte gå i tre år, man vill göra ett uppehåll
            och komma tillbaka - skall ha kvar rättigheten till grundkunskaperna,
            kärnämnena?
          </note>
          <note>
            Min andra fråga gäller behovet av helhetssyn i en kommande utredning.
            Skall denna utredning omfattas av hela mångfalden av vuxenutbildningar,
            så att det verkligen blir ett strukturellt och finansiellt underlag
            för kommande beslut?
          </note>
          <note type="speaker">
            Anf. 128 Statsrådet YLVA JOHANSSON (s):
          </note>
          <note>
            Fru talman! När det gäller uppdraget till
          </note>
          <note>
            Statskontoret avser det att man skall beräkna kostnaderna och
            klargöra målgruppen under den förutsättning att kommunernas ansvar
            skulle utökas utöver grundläggande vuxenutbildning motsvarande
            grundskolekompetens till att också omfatta gymnasieutbildning
            motsvarande kärnämnena. Detta uppdrag är utlagt på Statskontoret,
            och man kommer att redovisa sitt uppdrag i början av nästa år.
          </note>
          <note>
            Jag tror av vi har samma uppfattning när det gäller helhetssynen
            inom vuxenutbildningen. Det är oerhört viktigt att man orkar och
            vågar se helheten. Det måste finnas flera ingångar i vuxenutbildningen
            och flera olika sätt att skaffa sig ökad formell utbildning och
            också ökad reell kompetens. Vuxna, i ännu högre grad än ungdomar,
            lever ett varierande liv som ställer mycket varierande krav på
            vuxenutbildningen. Samtidigt är det viktigt att vi utbildningspolitiker
            kan ha en helhetsbild över hur vuxenutbildningen ser ut.
          </note>
          <note type="speaker">
            Anf. 129 CONNY SANDHOLM (fp):
          </note>
          <note>
            Fru talman! En sådan utredning som ger en helhetsbild kan kanske
            också vara en hjälp till att skingra den oro som statsrådet uttrycker
            när det gäller kommunernas bristande initiativ till att komplettera
            gymnasiala ämnen inom komvux. Får man en överblick över möjligheterna
            och en flexibilitet, kanske också insikten om möjligheterna kommer
            att öka ute i kommunerna.
          </note>
          <note>
            I det förberedande arbetet har också via Agenda 2
          </note>
          <note>
            000 nämnts kompetensutveckling i form av utbildningskonton. Är
            detta något som statsrådet kan tänkas ha med i de kommande direktiven?
          </note>
          <note>
            Överläggningen var härmed avslutad.
          </note>
          <note>
            24 § Bordläggning
          </note>
          <note>
            Anmäldes och bordlades
          </note>
          <note>
            Motion med anledning av prop. 1994/95:114 Ytterligare medel till
            översättning av EG:s regelverk
          </note>
          <note>
            1994/95:UU25 av Bengt Hurtig m. fl. (v)
          </note>
          <note>
            25 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 5 december
          </note>
          <note>
            1994/95:41 av Hadar Cars (fp) till kulturministern om satellit-TV-området
          </note>
          <note>
            Interpellationen redovisas i bilaga som fogas till riksdagens
            snabbprotoll tisdagen den 13 december.
          </note>
          <note>
            26 § Kammaren åtskildes kl. 16.38.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
