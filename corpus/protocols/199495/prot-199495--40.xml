<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--40</head>
          <docDate when="1994-12-12">1994-12-12</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            1 § Justering av protokoll
          </note>
          <note>
            Justerades protokollen från den 5 och 6 december.
          </note>
          <note>
            2 § Meddelande om information från regeringen
          </note>
          <note>
            Talmannen meddelade att torsdagen den 15 december kl. 14.30 skulle
            statsminister Ingvar Carlsson lämna information om frågan om bärgning
            av Estonia.
          </note>
          <note>
            Meddelande om uppskjuten votering
          </note>
          <note>
            Talmannen meddelade att konstitutionsutskottets meddelanden KU15
            och KU21, finansutskottets betänkanden FiU2, FiU3 och FiU4, lagutskottets
            betänkande LU5, försvarsutskottets betänkanden FöU1 och
          </note>
          <note>
            FöU2, socialförsäkringsutskottets betänkanden SfU6
          </note>
          <note>
            och SfU9, utbildningsutskottets betänkande UbU4, trafikutskottets
            betänkande TU3, jordbruksutskottets betänkande JoU9, näringsutskottets
            utskottets betänkanden NU6, NU7 och NU11 samt bostadsutskottets
            betänkanden BoU7, BoU8 och BoU9 skulle avgöras i ett sammanhang
            vid arbetsplenum onsdagen den 14
          </note>
          <note>
            december.
          </note>
          <note>
            3 § Kyrkliga frågor
          </note>
          <note>
            Föredrogs konstitutionsutskottets betänkande
          </note>
          <note>
            1994/95:KU15 Kyrkliga frågor (prop. 1994/95:80).
          </note>
          <note type="speaker">
            Anf. 1 ANDERS SVÄRD (c):
          </note>
          <note>
            Fru talman! Jag vill först säga några ord om utskottsmajoritetens
            förslag när det gäller prästgårdar som inte längre är bostad åt
            präst, utan som med kyrkokommunala medel byggts om för annan användning.
          </note>
          <note>
            Utskottsmajoriteten skriver att 1993 års kyrkomöte inte hade
            någon invändning mot den föreslagna ordningen beträffande tid
            för brytpunkt. 1994 års kyrkomöte föreslog 1932 som en lämplig
            brytpunkt.
          </note>
          <note>
            Det är möjligen att ta i. Att lägga brytpunkten i början av 1960-talet
            borde dock alla kunna ställa upp på. Då tar man i stort sett bort
            behovet av ekonomisk reglering mellan pastorat och egendomsnämnder
            som skulle höra ihop med investeringar som gjorts i de aktuella
            fastigheterna - investeringar som betalats med kyrkokommunala
            medel.
          </note>
          <note>
            Hos de berörda egendomsnämnderna och pastoraten är enigheten
            stor om att gränsen bör sättas långt tidigare än den 1 januari
            1989. De pekar på olika skäl för en tidigare brytpunkt. Med regeringens
            förslag kommer förvaltningen av ett stort antal f.d. prästgårdar
            att fr.o.m. den 1 januari 1995 föras över från pastoraten till
            egendomsnämnderna. Många av dessa prästgårdar har under senare
            årtionden byggts om av pastoraten till kanslilokaler eller församlingshem
            eller för att kunna användas för annat kyrkligt ändamål. De är
            i praktiken att jämställa med kyrkokommunal egendom. Pastoraten
            har alltså bekostat ombyggnaderna med skattemedel, och fastigheterna
            kan inte jämföras med annan kyrklig jord som är avsedd att ge
            avkastning.
          </note>
          <note>
            Jag kan utan överdrift påstå att utan dessa ombyggnader, som
            alltså bekostats med kyrkokommunala medel, skulle de flesta fastigheterna
            betinga ett mycket ringa värde.
          </note>
          <note>
            Egendomsnämndernas samarbetsorganisation och pastoratsförbundet
            förordar tillsammans en tidigare brytpunkt. Det gäller att få
            med tillräckligt många av de berörda fastigheterna samtidigt som
            man bör undvika en så lång period att man får utredningssvårigheter.
            Den 1 januari 1962 nämns som en lämplig tidpunkt. Jag tar det
            som ett kraftfullt stöd för mitt förslag om den 1 janauri 1961.
            Jag yrkar alltså bifall till reservation nummer 1.
          </note>
          <note>
            När det gäller arbetsgivarföreträdare i fråga om prästtjänster
            vill jag utöver de skäl för mitt förslag som jag angett i motionen
            peka på ett mycket allvarligt praktiskt problem med att behålla
            nuvarande förhållanden, nämligen problemet med olika personalansvariga
            myndigheter i ett pastorat. Ibland handlar det om arbetsplatser
            med inte särskilt många anställda. Alltför ofta tas inte konflikter
            mellan präster och andra anställda, eller konflikter mellan präster
            och förtroendevalda upp i tid. Ingen har, på lokalplanet, ett
            samlande ansvar. Domkapitlet får ofta inte ens kännedom om förhållandena
            förrän det i praktiken är för sent.
          </note>
          <note>
            Jag vill tillägga att jag inte föreslår någon ändring när det
            gäller domkapitlets tillsyn över prästernas ämbetsutövning. Jag
            är övertygad om att den förändring jag föreslår måste genomföras;
            ju förr desto bättre.
          </note>
          <note>
            Till sist vill jag säga några ord om den kyrkokommunala kompetensen.
            Svenska kyrkan är en rikstäckande öppen folkkyrka. Det är viktigt
            att människor får möta en generös attityd från kyrkans sida. Det
            innebär att det inte skall dras för snäva gränser när det gäller
            möjligheten att utan kostnad få del av de kyrkliga handlingarna
            dop, konfirmation, vigsel och begravning i en församling som man
            har anknytning till men inte tillhör.
          </note>
          <note>
            I min motion hänvisar jag till en dom från regeringsrätten enligt
            vilken kyrkofullmäktige endast kan besluta att de som tillhör
            församlingen kostnadsfritt får del av de kyrkliga handlingarna.
            Det kan finnas många personliga band till en församling man tidigare
            tillhört. Det bör vara möjligt för varje församling att bestämma
            om en ordning som på ett rimligt sätt tar hänsyn till detta förhållande.
          </note>
          <note>
            Kyrkan som trossamfund får inte uppfattas som en så strikt byråkratiskt
            och formellt reglerad organisation att inte ens beslutande lokala
            organ kan inta en generös attityd. Det handlar ju endast om personer
            med en särskild anknytning till församlingen. Det kan t.ex. vara
            en person som hela sitt liv bott i en församling och som av någon
            anledning flyttat till en annan församling - det kan vara p.g.a.
            vårdbehov eller p.g.a.
          </note>
          <note>
            att barn eller andra släktingar bor där. Om den personen dör
            efter några månader skall han enligt utskottsmajoritetens förslag
            behandlas som vilken utsocknes som helst. Det är inte bra. Det
            handlar ju inte om upplåtande av gravplats och sådana kostnadskrävande
            saker utan endast om de kyrkliga handlingarna. Det borde enligt
            min mening vara onödigt att, som utskottsmajoriten anför, vänta
            på en regeringsproposition i ett så klart och enkelt ärende.
          </note>
          <note>
            Därför, fru talman, yrkar jag bifall till reservation nr 2.
          </note>
          <note type="speaker">
            Anf. 2 CATARINA RÖNNUNG (s):
          </note>
          <note>
            Fru talman! KU:s betänkande nr 15 tar upp vissa ändringar i kyrkolagen
            som beräknas träda i kraft 1
          </note>
          <note>
            januari 1995. Jag skall här beröra innehållet i dessa.
          </note>
          <note>
            I proposition nr 80 föreslås att en prästgård som inte används
            som tjänstebostad blir församlingskyrkans fastighet. Pastoratet
            - inte stiftets egendomsnämnd - förvaltar fastigheten för att
            underlätta att denna vid byte av prästtjänst åter skall kunna
            tas i anspråk som tjänstebostad.
          </note>
          <note>
            Kyrkomötet och vårt betänkande tillstyrker förslaget.
          </note>
          <note>
            1994 års kyrkomöte begärde en övergångsregel som innebär att
            en tidigare prästgård som upphört att vara tjänstebostad så tidigt
            som 1932 och som var kyrklig egendom vid utgången av 1994 skulle
            bli församlingskyrkans fastighet.
          </note>
          <note>
            En övergångsregel av den typ kyrkomötet skissat är motiverad.
            Men gränsen för hur lång tid tillbaka den gäller bör i stället
            av praktiska och administrativa skäl och av hänsyn till varaktigheten
            av de investeringar som gjorts sättas till 1 januari 1989.
          </note>
          <note>
            Även reservanten anser att tidpunkten 1932 är väl generöst tilltagen
            och föreslår i stället 1 januari 1961.
          </note>
          <note>
            Utskottsmajoriteten följer här propositionens förslag och stannar
            vid 1 januari 1989.
          </note>
          <note>
            Prästernas framtida löneförhållanden och arbetsgivarföreträdare
            till prästtjänster tar inte riksdagen ställning till i dag. Vi
            avvaktar kyrkoberedningens förslag. Kyrkoberedningen har sagt
            att det är möjligt att frågan behöver en ytterligare utredning.
            Riksdagen är alltså inte beredd att i dag ta ställning till dessa
            frågor.
          </note>
          <note>
            Regeringen föreslog i en skrivelse till 1994 års kyrkomöte att
            de kommunala kompetensprinciperna -
          </note>
          <note>
            lokaliserings- och likställighetsprinciperna - skulle skrivas
            in i kyrkolagen. Kyrkomötet hade ingen erinran mot detta. En kommande
            proposition kommer att beröra de frågeställningar reservanten
            redan i dag vill att riksdagen skall ta ställning till.
          </note>
          <note>
            Betänkandet behandlar och avstyrker dessutom sex motioner från
            den allmänna motionstiden. Kyrkoberedningens slutbetänkande är
            för närvarande ute på remiss. En proposition förväntas därefter
            rörande förhållandet kyrka-stat. Den lämpliga tidpunkten för riksdagen
            att ta ställning i många av de intressanta och angelägna frågor
            som berörs i motionerna bör därför avvaktas.
          </note>
          <note>
            Fru talman! Jag yrkar bifall till utskottets betänkande.
          </note>
          <note type="speaker">
            Anf. 3 ANDERS SVÄRD (c) replik:
          </note>
          <note>
            Fru talman! Catarina Rönnung hänvisar till utskottsmajoriteten
            och säger att av praktiska och administrativa skäl och med tanke
            på varaktigheten av gjorda investeringar bör man sätta brytpunktsåret
            till
          </note>
          <note>
            1989. Av exakt samma skäl är de berörda pastoraten och egendomsnämnderna
            överens om att man bör sätta en tidigare brytpunkt, nämligen för
            att inte få administrativt trassel, för att inte behöva göra värderingar
            av vad som är kvar av gjorda investeringar i form av icke avskrivna
            delar osv. Utskottsmajoriteten har uppenbarligen inte förstått
            själva poängen. Det kan jag inte göra mycket åt.
          </note>
          <note type="speaker">
            Anf. 4 CATARINA RÖNNUNG (s):
          </note>
          <note>
            Fru talman! Utskottsmajoriteten har ansett att det är ganska
            opraktiskt med en tidsgräns som gäller 33 år tillbaka i tiden.
          </note>
          <note>
            Vitsen med att pastoraten skall ta hand om dessa f.d. prästgårdar
            och att de skall vara församlingskyrkans egendom är ju att de
            på nytt skall kunna förvandlas till någorlunda praktiska och välfungerande
            tjänstebostäder för präster. Då tycker vi inte att de skall ha
            använts som församlingshem eller dylikt alltför länge.
          </note>
          <note>
            Därför har vi stannat vid att gränsen skall sättas till
          </note>
          <note>
            1989.
          </note>
          <note>
            Dessutom är det egendomsnämnderna som meddelar föreskrifter om
            hur prästgårdarna skall skötas. De meddelar om prästgårdarna är
            särpräglade miljöer och är av kulturhistoriskt intresse. Egendomsnämnderna
            har ansvaret för hur prästgårdarna skall ses om.
          </note>
          <note type="speaker">
            Anf. 5 ANDERS SVÄRD (c):
          </note>
          <note>
            Fru talman! Problemet är ett annat än det som
          </note>
          <note>
            Catarina Rönnung bemöter.
          </note>
          <note>
            Om man har gjort investeringar med kyrkokommunala medel för t.ex.
            5-10 år sedan i de fastigheter som berörs uppstår ett problem
            i fråga om hur den ekonomiska regleringen mellan egendomsnämnderna
            och pastoraten skall gå till. Man kan nämligen inte anse att byggnadsinvesteringar
            skall vara avskrivna på kortare tid än t.ex. 30 år. Det är därför
            jag föreslår 30
          </note>
          <note>
            år. Jag tycker fortfarande att det är ett mycket välmotiverat
            förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            4 § Följdlagstiftning till förlängningen av valperioden och riksmötet
          </note>
          <note>
            Föredrogs konstitutionsutskottets betänkande
          </note>
          <note>
            1994/95:KU21 Följdlagstiftning till förlängningen av valperioden
            och riksmötet (prop. 1994/95:87).
          </note>
          <note type="speaker">
            Anf. 6 CATARINA RÖNNUNG (s):
          </note>
          <note>
            Fru talman! Jag ber att få yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            5 § Riksdagens revisorers verksamhet under budgetåret 1993/94
          </note>
          <note>
            Föredrogs finansutskottets betänkande
          </note>
          <note>
            1994/95:FiU2 Riksdagens revisorers verksamhet under budgetåret
            1993/94 (redog. 1994/95:RR1).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            6 § Riksbankens och Finansinspektionens beredskapsansvar
          </note>
          <note>
            Föredrogs finansutskottets betänkande
          </note>
          <note>
            1994/95:FiU3 Riksbankens och Finansinspektionens beredskapsansvar
            (prop. 1994/95:47).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            7 § Ett Sverigehus i S:t Petersburg
          </note>
          <note>
            Föredrogs finansutskottets betänkande
          </note>
          <note>
            1994/95:FiU4 Ett Sverigehus i S:t Petersburg (prop.
          </note>
          <note>
            1994/95:78).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            8 § Oskäliga avtalsvillkor m.m.
          </note>
          <note>
            Föredrogs lagutskottets betänkande
          </note>
          <note>
            1994/95:LU5 Oskäliga avtalsvillkor m.m. (prop.
          </note>
          <note>
            1994/95:17 och 1994/95:44).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            9 § Totalförsvarsplikt
          </note>
          <note>
            Föredrogs försvarsutskottets betänkande
          </note>
          <note>
            1994/95:FöU1 Totalförsvarsplikt (prop. 1994/95:6
          </note>
          <note>
            och 1994/95:87).
          </note>
          <note type="speaker">
            Anf. 7 ANNIKA NORDGREN (mp):
          </note>
          <note>
            Fru talman! 218 män totalvägrade 1993. Det handlar alltså om
            män som vägrade göra värnplikt med eller utan vapen. Av dessa
            vägrade de flesta redan vid grundutbildningen. En liten del vägrade
            först när det blev aktuellt med repetitionsutbildning.
          </note>
          <note>
            1993 dömdes 101 personer till fängelse för brott mot vapenfrilagen
            och 255 till fängelse för brott mot värnpliktslagen. Alla är dock
            inte totalvägrare, som ni förstår med tanke på de siffror som
            jag nämnde alldeles nyss. Försenad inryckning och rymning är exempel
            på andra handlingar som kan vara brott mot vapenfri- och värnpliktslagen.
          </note>
          <note>
            De som vägrar göra värnplikt av samvetsskäl redovisas inte särskilt.
          </note>
          <note>
            Straffskalen i vapenfrilagen är böter eller fängelse i högst
            ett år och i vapenfrilagen böter eller fängelse i högst sex månader.
          </note>
          <note>
            I fjol dömdes 356 personer till fängelse för brott mot vapenfri-
            och värnpliktslagen. I genomsnitt satt dessa män fängslade i 1,25
            månad.
          </note>
          <note>
            Fru talman! Det här kostar pengar. Jag har roat mig med att räkna
            ut den ungefärliga kostnaden för detta, som samhället får bära.
            Jag har kommit fram till en siffra på ca 11,4 miljoner kronor.
            Det kostar samhället 929 kr per dygn att hålla en person fängslad
            vid en öppen lokal anstalt, som dessa män oftast hamnar på. Till
            detta skall man räkna kostnaderna för rättegångar, förlorade skatteintäkter
            och det faktum att dessa män inte gör någon samhällelig nytta
            när de sitter inne.
          </note>
          <note>
            Enligt min mening skulle dessa pengar kunna användas bättre,
            t.ex. till brottsförebyggande verksamheter eller till förbättringar
            för dem som gör värnplikten.
          </note>
          <note>
            Det är givetvis inte bara ekonomiska aspekter som får mig att
            förkasta fängslandet av totalvägrare. Enligt min mening är fängelse
            i första hand till för att människor skall vårdas, så att de blir
            friska. Tror någon att totalvägraren efter avtjänad strafftid
            lämnar fängelset jublande glad och övertygad om det fantastiska
            i att göra värnplikt? Förmodlingen inte.
          </note>
          <note>
            Jag vill avslutningsvis skicka med följande historia från verkligheten
            till er här i kammare men kanske framför allt till Straffsystemkommittén,
            som just nu arbetar med frågan om ett nytt påföljdssystem.
          </note>
          <note>
            Shalish Patel hotas av konkurs, inte för att han har misskött
            sig eller sin verksamhet utan för att han hotas av fängelse. Han
            fick inte slippa eller skjuta upp sitt deltagande i en militärövning.
          </note>
          <note>
            Shalish blev inkallad när han som bäst höll på att bygga upp
            sitt företag. Han hade inte någon som kunde ta vid under den tid
            som övningen ägde rum. När han kom i gång med sin restaurang i
            Skövde skrev han ett nytt brev till berörda myndigheter och skickade
            med ett intyg från fastighetsägaren, som bekräftade hur viktigt
            det var för Shalish att kunna fortsätta att driva sin rörelse
            utan ett avbrott och att han inte hade någon som kunde rycka in
            för honom.
          </note>
          <note>
            Det blev ett nytt avslag på ansökan, och nu skall hans öde avgöras
            i rätten den 24 januari.
          </note>
          <note>
            Min förhoppning är att Straffsystemkommittén skall komma med
            ett förslag som lämnar utrymme för logiska och mänskliga ställningstaganden
            i dessa frågor.
          </note>
          <note>
            Under den tid som kommitténs arbete pågår anser jag att fängelsestraff
            för totalvägrare inte skall utdömas, av ideologiska, medmänskliga
            och - i och för sig av mindre betydelse - ekonomiska och kostnadsmässiga
            skäl.
          </note>
          <note>
            Fru talman! Jag förutsätter att de riksdagsledamöter som har
            motionerat angående detta kommer att stödja reservationen, även
            om det inte är deras partilinje.
          </note>
          <note>
            Därför, fru talman, yrkar jag bifall till reservationen.
          </note>
          <note type="speaker">
            Anf. 8 LENNART ROHDIN (fp):
          </note>
          <note>
            Fru talman! Det är ett stort steg som tas när riksdagen antar
            föreliggande förslag till lag om totalförsvarsplikt. Det är resultatet
            av en lång och utdragen process. Därför är det så mycket mer glädjande
            att detta nu kan ske i en bred parlamentarisk enighet.
          </note>
          <note>
            Paradoxen i det svenska totalförsvaret har länge varit att hundratusentals
            värnpliktiga har kallats in till en värnpliktsutbildning som inte
            har lett till någon krigsplacering. Det ledde till att civilförsvaret
            inte fick en i sak önskvärd föryngring och kvalitetshöjning. Men
            detta pris ansåg man tydligen vara värt att betala för att vidmakthålla
            principen om det militära försvarets absoluta företräde.
          </note>
          <note>
            Det kan finnas anledning att påminna sig om detta förhållande
            när den mytomspunna diskussionen om den allmänna värnplikten nu
            åter blossar upp. Förhoppningsvis är det bara en sista flämtning.
          </note>
          <note>
            Fru talman! 1992 föreslog en enig pliktutredning att en lag om
            totalförsvarsplikt skulle ersätta hittillsvarande lagar om värnplikt,
            civilförsvarsplikt, vapenfri tjänst och olika civila tjänsteplikter.
            Hur många som skall skrivas in med plikt och hur lång utbildning
            som skall ges för olika funktioner skall styras av behovet av
            pliktpersonal under höjd beredskap.
          </note>
          <note>
            Mot den här bakgrunden är det självklart att Folkpartiet liberalerna
            finner det utomordentligt angeläget att beslut nu kan fattas.
            Några bärande principer i propositionen kan redan sägas vara i
            kraft genom moment i 1992 års försvarsbeslut. Det viktigaste var
            att riksdagen då slog fast att utbildningen av pliktpersonal skall
            styras av krigsorganisationens personalbehov.
          </note>
          <note>
            Principen om totalförsvarsplikt kan sägas innebära den viktigaste
            principiella förnyelsen sedan 1901 års beslut om att avskaffa
            indelningsverket och basera försvarets personalförsörjning på
            värnplikt. Det beslutet hade föregåtts av mer än 40 års plädering
            för värnplikt, med liberaler som Viktor Rydberg, August
          </note>
          <note>
            Blanche, S.A. Hedlund, Adolf Hedin och Julius Mankell som starkt
            pådrivande. I det perspektivet bör de principiella aspekterna
            på införandet av en totalförsvarsplikt sättas i främsta rummet.
          </note>
          <note>
            Fru talman! Införandet av en totalförsvarsplikt ger möjligheter
            att använda pliktlag för att tillgodose väsentliga samhällsfunktioner
            under beredskap och krig. Detta måste slås fast med stort eftertryck,
            vilket utskottet också har varit enigt om. Pliktutredningen gav
            förslag och exempel på en rad civila verksamheter som i krig behöver
            personella förstärkningar. I krig kommer det att vara brist på
            viktiga kategorier personal.
          </note>
          <note>
            Exakt vilka uppgifter som till mindre eller större del kräver
            särskild utbildning inom ramen för en pliktlag kan knappast fastläggas
            för en lång tid. Inför varje försvarsbeslut bör man därför analysera
            vilka funktioner som behöver tillföras mer pliktpersonal med grundutbildning
            och vilka som kan klara sig med mindre personal än tidigare. Fördelning
            och utveckling av personaltillgången blir därmed ett av de viktigaste
            inslagen i framtida totalförsvarsbeslut. Utskottet delar, som
            framgår, denna uppfattning.
          </note>
          <note>
            "Rätt individ på rätt plats" hellre än det gamla "rätt man på
            rätt plats" - bör vara målet för totalförsvarets personalhantering.
            Genom åren har många upplevt hur svårt detta varit att uppfylla
            i verkligheten, både vid uttunning till värnpliktsutbildning och
            vid överföringar till civila totalförsvarsuppgifter.
          </note>
          <note>
            Pliktutredningen har ganska ingående behandlat frågor kring uttagning
            till utbildning av pliktpersonal.
          </note>
          <note>
            Det måste enligt vår mening i det enskilda fallet bli en sammanvägning
            av medicinska och andra egenskaper, vederbörandes utbildning,
            den enskildes egen önskan och operativa förhållanden.
          </note>
          <note>
            Fru talman! Ett problem som vi blivit alltmer uppmärksammade
            på, som en följd av mer eller mindre tragiska händelser, ligger
            i att utbildning på handeldvapen och sprängämnen minst av allt
            är önskvärd för personer som kan missbruka denna utbildning genom
            våld eller hot mot andra. Problemet ligger inte bara i att vederbörande
            ges kunskap i hantering av vapen utan också i att han under utbildningen
            olovligt kan komma över ammunition, handgranater, rökammunition
            eller andra farliga produkter.
          </note>
          <note>
            Så länge inriktningen var att utbilda så många män som möjligt
            fanns knappast utrymme för att undanta personer med hänsyn till
            dessa risker. Men i det nya systemet borde det vara en strävan
            att undvika att ge vapenutbildning åt våldsbenägna personer. För
            allmänheten måste det te sig stötande att staten utbildar våldsmän
            i bruk av vapen.
          </note>
          <note>
            Frågan är naturligtvis vilka möjligheter som finns att vid tidpunkten
            för inskrivningen bedöma riskerna för att en individ överlagt
            eller impulsivt kommer att kunna använda vapen på detta sätt.
            Det brukar emellertid sägas att avancerade vanebrottslingar i
            allmänhet visat klara missanpassningar redan i tidiga tonår.
          </note>
          <note>
            Den som visat våldstendenser och annan kriminalitet redan tidigt
            har därför i många fall uppmärksammats genom detta hos skolan,
            polis, sociala myndigheter, sjukvården, domstolar och andra organ.
          </note>
          <note>
            Fru talman! Ett specialfall utgörs av organiserade extremistgrupper
            som hyllar våldsutövning och i en del fall kanske också aktivt
            utövar eller hotar med våld mot olika etniska grupper eller mot
            företrädare för demokratiska synsätt. I det gamla systemet fanns
            få möjligheter att förvägra extremister militärutbildning, men
            i det nya systemet borde möjligheterna vara betydligt större.
          </note>
          <note>
            Individer i den här kategorin säger sannolikt att de har ett
            stort intresse av att få en kraftfull militär utbildning. Men
            självfallet finns starka allmänpreventiva skäl för att söka undvika
            att ge dem en utbildning som riskerar att missbrukas.
          </note>
          <note>
            Frågan om möjligheten att undanta våldsbenägna personer från
            vapenutbildning är inte bara teoretisk.
          </note>
          <note>
            Senare tid har givit allvarliga exempel på hur militärt utbildade
            använt sina kunskaper för att döda eller för att begå avancerade
            brott.
          </note>
          <note>
            Fru talman! 1992 slog riksdagen fast att pliktutbildning skall
            få åläggas den enskilde endast om detta krävs för att fylla uppgifter
            inom totalförsvaret. Tidigare hade allmän värnplikt tolkats som
            att i princip alla män skulle utbildas, oavsett behoven i krigsorganisationen.
            Att motståndet varit stort - och fortfarande inte är nedkämpat
            - har visat sig inte minst under de senaste veckorna.
          </note>
          <note>
            Det är möjligt att en del aktörer motiverade förändringen med
            hänvisning till ekonomiska skäl. Försvaret hade under lång tid
            en svår obalans mellan kvalitet och numerär. Från 1987 hade statsmakterna
            drivit på för en omstrukturering syftande till en mindre men bättre
            utrustad och bättre utbildad organisation. Den minskade militära
            organisationen kräver därmed färre värnpliktiga, vilket i sin
            tur också är en förutsättning för att få loss pengar till den
            nödvändiga moderniseringen.
          </note>
          <note>
            Folkpartiet liberalerna har däremot - inte minst min företrädare
            på Gävleborgsbänken Hans Lindblad
          </note>
          <note>
            - i över 20 år pläderat för en sådan strukturomvandling. Men
            principen om att totalförsvarsplikten endast skall få användas
            för den utbildning som krävs för uppgifter inom totalförsvaret
            har för Folkpartiet aldrig varit en budgetfråga. Oavsett ekonomisk
            ram måste gälla att man inte skall slösa med skattebetalarnas
            pengar utan söka få ut så god effekt som möjligt för varje satsad
            krona.
          </note>
          <note>
            Men lika viktigt är ett moraliskt skäl gentemot den enskilde.
            Att ge en effektiv utbildning för en uppgift i totalförsvaret
            går att motivera. Men hur skall man kunna förklara för en person
            att han eller hon med plikt tas ut för ett antal månaders försvarsutbildning
            som inte motsvaras av något behov?
          </note>
          <note>
            Fru talman! En grundläggande princip sedan 1992
          </note>
          <note>
            är således att totalförsvarets personalbehov skall styra hur
            många som tas ut till grundutbildning. Samma princip leder till
            att utbildningstiderna måste komma att variera kraftigt mellan
            olika funktioner.
          </note>
          <note>
            Sannolikt kommer vi inom de civila delarna av totalförsvaret
            att få se ett spektrum av starkt skiftande utbildningstider. I
            princip bör detsamma gälla också på militär sida. Ingen skall
            ges en längre utbildning än som behövs för att på ett bra sätt
            kunna sköta sin uppgift.
          </note>
          <note>
            Fru talman! Att utbilda värnpliktiga utan inriktning på krigsplacering
            vore således ett stort steg tillbaka och skulle innebära ett övergivande
            av den princip som riksdagen slog fast 1992. Skulle man försöka
            införa en icke försvarsbetingad pliktutbildning vore det fråga
            om en ny statlig verksamhet. I Sveriges statsfinansiella situation
            borde det betraktas som uteslutet - men i princip vore det lika
            fel även om staten haft mer pengar.
          </note>
          <note>
            En sådan ordning skulle vara direkt destruktiv genom att en icke
            försvarsmotiverad värnpliktsutbildning skulle innebära att vi
            psykologiskt och praktiskt kom tillbaka till det träsk som förstörde
            så mycket inom försvaret under 60-, 70- och 80-talen, då en överdimensionerad
            värnpliktsutbildning tog pengar som hade behövts från angelägna
            ändamål som sjukvårdstransporthelikoptrar, skyddsvästar och modern
            elektronik.
          </note>
          <note>
            Ur allmän samhällssynpunkt kan det inte heller rimligen finnas
            ett intresse av att vapenutbilda fler än som behövs för att bemanna
            försvarsmaktens förband.
          </note>
          <note>
            Vill man av något skäl öka det antal personer som genomgår pliktmässig
            grundutbildning inom totalförsvaret finns långt större skäl att
            ge fler utbildning för att i krig kunna biträda i vården av gamla
            och sjuka, eftersom den fredstida vårdorganisationen är mindre
            än den som erfordras i krig.
          </note>
          <note>
            Fru talman! Jag yrkar bifall till hemställan i försvarsutskottets
            betänkande.
          </note>
          <note type="speaker">
            Anf. 9 ÅKE CARNERÖ (kds):
          </note>
          <note>
            Fru talman! Förslaget till lag om totalförsvarsplikt inleds med
            bestämmelsen att "totalförsvaret är en angelägenhet för hela befolkningen".
            Personalförsörjningen vid totalförsvaret skall därför tryggas
            genom att var och en som är bosatt i Sverige är pliktig att tjänstgöra
            inom totalförsvaret i den omfattning som hans eller hennes kroppskrafter
            och hälsotillstånd tillåter från 16 års ålder t.o.m. 70 års ålder.
          </note>
          <note>
            Skyldigheten att tjänstgöra inom totalförsvaret regleras genom
            olika lagar. Inom det militära försvaret sker personalförsörjningen
            genom yrkes- och reservofficerare, andra anställda, värnpliktiga,
            hälsooch sjukvårdstjänstepliktiga och frivilliga. Inom det civila
            försvaret sker personalförsörjningen genom dem som omfattas av
            allmän tjänsteplikt, civilförsvarspliktiga, förstärkningspersonal
            inom kommunal räddningstjänst, hälso- och sjukvårdspersonal, polispersonal,
            beredskapspoliser, vapenfria tjänstepliktiga samt frivilliga.
          </note>
          <note>
            Tjänstgöringsskyldigheten blir nu gemensam för hela totalförsvaret,
            och det är behovet av personal för att lösa det militära och civila
            försvarets uppgifter i krig som skall styra inskrivning och utbildning.
            Beträffande det civila försvaret är det viktigaste inte att i
            förväg ange ett visst antalsmässigt behov av pliktpersonal, utan
            det centrala är att det civila försvaret får en kvalitetshöjning
            genom tillförsel av yngre personal.
          </note>
          <note>
            Tjänstgöringen skall fullgöras som värnplikt, civilplikt eller
            allmän tjänsteplikt. Både värnplikt och civilplikt omfattar grundutbildning,
            repetitionsutbildning, beredskapstjänstgöring och krigstjänstgöring.
          </note>
          <note>
            Den allmänna tjänstgöringsplikten innebär endast tjänstgöringsskyldighet
            under höjd beredskap.
          </note>
          <note>
            Fru talman! Övergången till en totalförsvarsplikt är värdefull
            och har stor principiell betydelse. Innebörden är att totalförsvaret
            ses som en helhet, där olika behov vägs mot varandra och där tillgängliga
            personalresurser fördelas på ett rationellt sätt. Krig och beredskap
            innebär alltid mycket stora påfrestningar. Genom att utnyttja
            hela befolkningens kunskap och kompetens inom totalförsvarets
            alla viktiga områden, får vi bästa möjliga förutsättningar att
            värna vårt land. Direktrekryteringen till det civila försvaret
            kommer att innebära en föryngring samt medföra att statusen av
            det civila försvaret höjs. Totalförsvaret förmåga grundas främst
            på det fredstida samhällets resurser och dess förmåga till omställning.
          </note>
          <note>
            Målet för inskrivning bör vara att utbilda den som är bäst lämpad
            för en befattning. Enligt förslaget bör därför alla män mönstras
            och alla frivilliga kvinnor antagningsprövas. Om den totalförsvarspliktige
            därvid bedöms ha förutsättningar att tjänstgöra inom totalförsvaret
            bör han eller hon inskrivas. Den myndighet som skall handha registreringen
            av all pliktpersonal är
          </note>
          <note>
            Totalförsvarets pliktverk. Inskrivning är en förutsättning för
            att en totalförsvarspliktig skall vara skyldig att göra värnplikt
            eller civilplikt.
          </note>
          <note>
            Fru talman! Den vapenfria tjänsten föreslås inte längre regleras
            som ett undantag från värnpliktstjänstgöring utan som ett av flera
            tjänstgöringsalternativ.
          </note>
          <note>
            Den som har en allvarlig personlig övertygelse om att inte använda
            vapen mot någon annan skall ges rätt att efter ansökan slippa
            tjänstgöring som är förenad med vapenbruk.
          </note>
          <note>
            Beslutet 1991 om förenklat prövningsförfarande innebar att en
            ansökan skulle bifallas utan ytterligare utredning om det inte
            fanns särskilda skäl för närmare prövning av den sökandes inställning
            till bruk av vapen. Enligt den statistik som utskottet tagit fram
            har antalet ansökningar om vapenfri tjänst inte ändrats nämnvärt
            medan antalet bifallna ansökningar ökat från 77,9 % år 1991 till
            99,7 % år 1994. Propositionens förslag överensstämmer i stort
            med gällande regler.
          </note>
          <note>
            Fru talman! Det finns ingen utvidgning i lagen till att kvinnor
            skall bli skyldiga att mönstra, s.k. könsneutral totalförsvarsplikt.
            Regeringen skriver i propositionen att det i ett läge med krympande
            resurser och där inte alla män tas ut inte finns några skäl att
            utvidga pliktlagen. Dock betonas det att kvinnor bör ha samma
            möjlighet som män att delta i det svenska totalförsvaret.
          </note>
          <note>
            Eftersom frivillighet råder finns bestämmelser om antagningsprövning
            av kvinnor som vill fullgöra värnplikt eller civilplikt samlade
            i en särskild lag. När en kvinna samtycker till inskrivning för
            värnplikt eller civilplikt omfattas hon av samma bestämmelser
            som män. Därmed blir kvinnorna jämställda med männen i plikthänseende,
            vilket stärker kvinnnornas roll i totalförsvaret.
          </note>
          <note>
            Utskottet har dock vid behandlingen av frågan om kvinnors tjänstgöring
            gjort ett tillägg. För att ta till vara kvinnors positiva försvarsintresse
            skall kvinnor, efter frivilligt åtagande, ges möjlighet att placeras
            i utbildningsreserven. Detta medför också en likabehandling av
            män och kvinnor. Placeringen i utbildningsreserven upphör vid
            utgången av det år när den totalförsvarspliktige fyller 30 år.
          </note>
          <note>
            Fru talman! Statsmakterna har ansett det nödvändigt att tillgripa
            straff när totalförsvarspliktiga inte fullgör sin skyldigheter
            enligt rådande bestämmelser.
          </note>
          <note>
            Brott mot totalförsvarsplikten föreslås ge böter eller fängelse
            i högst ett år. Propositionen innehåller inga förslag om nytt
            påföljdssystem vid totalvägran. Utskottet utgår från att den pågående
            utredningen benämnd Straffsystemkommittén kommer att ge förslag
            till påföljder vid brott mot pliktlagen.
          </note>
          <note>
            Fru talman! Med denna lag utökas möjligheterna för medborgarna
            till aktiva insatser inom olika delar av totalförsvaret. Utskottet
            poängterar behovet av kvalitetsförstärkning inom vissa delar av
            det civila försvaret. Totalförsvarsplikten ger oss möjlighet att
            tillgodose viktiga samhällsfunktioners behov av utbildad personal.
            Med detta yrkar jag bifall till utskottets hemställan i betänkandet.
          </note>
          <note type="speaker">
            Anf. 10 ULLA HOFFMAN (v):
          </note>
          <note>
            Fru talman! Nyligen utbröt en stor debatt i media angående de
            aviserade besparingarna på försvaret. ÖB
          </note>
          <note>
            ville spara genom att öka på den s.k. utbildningsreserven, dvs.
            öka på antalet unga män som inte kommer att göra sin militära
            grundutbildning.
          </note>
          <note>
            Bland dem finns säkert många som gärna skulle vilja fullgöra
            sin värnplikt eller civilplikt. Samtidigt bestraffas de som av
            olika skäl inte vill fullgöra sin plikt. I det läget verkar det
            helt osannolikt att vi fortsätter att döma s.k. totalvägrare till
            fängelsestraff.
          </note>
          <note>
            När försvaret inte klarar av att ta emot alla unga män, borde
            man snarast vara tacksam över att det finns människor som inte
            ställer dessa krav. I stället bestraffas de med fängelsevistelse
            av varierande längd.
          </note>
          <note>
            Frågan om ett nytt påföljdssystem för totalvägrare utreds för
            närvarande av Straffsystemkommittén. Den förväntas redovisa sina
            förslag under våren 1995. I
          </note>
          <note>
            uppdraget ingår också att utreda en vidgad samhällstjänst som
            påföljd. Ett beslut om ett nytt påföljdssystem kan träda i kraft
            tidigast sommaren 1995. Fram till dess kommer uppskattningsvis
            750 totalvägrare att ha avtjänat fängelsestraff om vardera fyra
            månader till en total kostnad för samhället på över 75 miljoner
            kronor.
          </note>
          <note>
            Om kostnaden för fängelsestraff för totalvägrarna hade bokförts
            på försvaret, hade det inneburit att ÖB
          </note>
          <note>
            hade tvingats skära ned ytterligare på grundutbildningen. I dessa
            dagar då finansministern jagar miljoner borde försvarsutskottet
            hjälpa honom att spara 75
          </note>
          <note>
            miljoner kronor genom att ge amnesti till totalvägrare till dess
            ett nytt påföljdssystem har trätt i kraft.
          </note>
          <note>
            Fru talman! Jag yrkar bifall till Vänsterpartiets motion och
            därmed också till reservationen om amnesti för totalvägrare, mom.
            6.
          </note>
          <note type="speaker">
            Anf. 11 SIGRID BOLKÉUS (s):
          </note>
          <note>
            Herr talman! Jag har anmält mig till debatten med anledning av
            min motion Fö3.
          </note>
          <note>
            Propositionen innehöll inga förslag om frågan om värnpliktigas
            totalvägran, och även om motionen blir avslagen ger jag inte upp
            hoppet om att ingen totalvägrare skall kallas in på nytt när en
            lagändring är på gång. Möjligheten att bestraffa finns ju kvar,
            men senareläggs. Utskottet har i motionssvar under årens lopp
            visat en otålighet över att frågan om totalvägran har dragits
            i långbänk.
          </note>
          <note>
            En rad utredningar har tagit upp frågan om samhällstjänst som
            alternativ till fängelse. När samhällstjänst infördes på prov
            1990 kunde totalvägrare inte komma i fråga. De har inte behov
            av övervakning.
          </note>
          <note>
            I min första motion väckt 1991/92 ville jag ha en utredning om
            avkriminalisering av totalvägran mot värnplikt och möjligheten
            att, som i Nederländerna, överföra handläggning av samhällstjänst
            för totalvägrare till t.ex. Socialdepartementet. Förslag om avkriminalisering
            finns också med i detta betänkande i motion Fö1 av Birthe Sörestedt
            och Bengt Silfverstrand.
          </note>
          <note>
            Genom att återigen hänvisa till Straffsystemkommittén har utskottet
            gett besked om att totalvägran skall ses som ett brott även i
            framtiden. Jag är ledamot av Straffsystemkommittén, och vi har
            inte i uppdrag att överväga avkriminalisering av något slags brott.
          </note>
          <note>
            År 1990/91 avslogs motionerna om totalvägran, och utskottet erinrade
            om att Pliktutredningen skulle tillsättas.
          </note>
          <note>
            Året därpå ansåg utskottet att Pliktutredningen skulle avvaktas.
            Samma år, den 24 april 1992, i en interpellationsdebatt, fick
            jag följande besked av försvarsminister Anders Björck: "Jag kan
            försäkra att plikturedningen sysslar med denna problematik inklusive
            de utländska alternativ som finns - - -." Varför kom det inte
            något förslag från utredningen? Jag har inte ens hört talas om
            något underlag för fortsatt beredning.
          </note>
          <note>
            Eftersom historien är intressant, fortsätter jag med försvarsutskottets
            betänkande år 1992/93. Där framgick det att Plikturedningen ansåg
            att det var angeläget att överväga frågan och att detta bör ske
            inom den s.k. Straffsystemkommittén. Utskottet utgick från att
            regeringen skulle ta erforderliga initiativ. Där fanns en otålighet
            från utskottets sida.
          </note>
          <note>
            Inte kom det något uppdrag till utredningen. För ett par veckor
            sedan tog jag upp frågan vid ett sammanträde. Vi fick veta att
            en informell kontakt togs för cirka två år sedan från departementet
            med utredningens sekretariat. Frågan dryftades om Straffsystemkommittén
            kunde ta sig an ett nytt påföljdssystem för brott mot pliktlagarna.
            Resultatet blev att departementet önskade ett snabbare förfarande
            än vad vi kunde åstadkomma.
          </note>
          <note>
            Under 1993/94 har utskottet erfarit att Pliktutredningen i den
            del som avser överväganden om nytt påföljdssystem har överlämnats
            till Justitiedepartementet, där frågan för närvarande bereds.
            Utskottet förutsätter att frågan om påföljden för värnpliktsvägrare
            härvid behandlas.
          </note>
          <note>
            När jag nu har läst min interpellationsdebatt med försvarsminister
            Anders Björck den 24 april 1992, är jag inte förvånad över att
            frågan förhalats och bollats hit och dit. Han sade: "Vi skall
            behålla den värnpliktslagstiftning som vi har i sina grunddrag."
          </note>
          <note>
            Jag påtalade att Sverige står på Amnestys lista över länder som
            har samvetsfångar och att FN:s kommission för mänskliga rättigheter
            förordar att vapenfri tjänst skall vara i överensstämmelse med
            vägrarens övertygelse. Så svarade Anders Björck:
          </note>
          <note>
            "Talet om samvetsfångar är ett mycket farligt resonemang. Jag
            har träffat människor som anser sig vara samvetsfångar därför
            att de tvingats betala skatt på ett sätt de djupt ogillar."
          </note>
          <note>
            Ulla Hoffmann nämnde andra siffror angående kostnader. Men i
            interpellationssvaret fick jag veta att det kostade 15 miljoner
            kronor, förutom domstolskostnader, att hålla värnpliktiga i fängelse
            år
          </note>
          <note>
            1991. Jag misstänkte att det var en alldeles för låg siffra.
          </note>
          <note>
            Jag skall hålla mig till totalvägrare. De hamnar först i tingsrätt,
            och de får oftast 60 dagsböter och villkorlig dom i två år. Många
            överklagar till hovrätten, som fastställer domen. Högsta domstolen
            tar i regel inte upp dessa fall. Efter cirka två år kommer en
            inkallelse igen, och totalvägraren döms till fyra månaders fängelse.
          </note>
          <note>
            Anders Björck ansåg det vara ett fullkomligt absurt resonemang
            att göra en ekonomisk bedömning och frågade: "Är t.ex. våra kostnader
            rimliga att hålla rånare i fängelse? Är det rimliga kostnader
            att hålla ekonomiska brottslingar i fängelset?" Den inställningen
            kan vara förklaringen till att Försvarsdepartementet inte har
            tagit de initiativ som utskottet har utgått från.
          </note>
          <note>
            Nog om den debatten. Nu har vi en ny försvarsminister. Sedan
            den 1 juli 1992 skall befälslämplighet vara ett kriterium för
            värnpliktsutbildning. Totalvägrare kan ju inte fylla det kravet,
            även om många av dem är fritidsledare, socialarbetare, blivande
            lärare och präster. Enligt uppgifter i media anser sig försvaret
            av besparingsskäl inte ha råd att kalla in mer än två tredjedelar
            av det totala antalet värnpliktiga nästa år.
          </note>
          <note>
            Herr talman! Utskottet skriver att en del totalvägrar av ekonomiska
            eller andra skäl, t.ex. bekvämlighet.
          </note>
          <note>
            Bengt som avtjänar sitt straff nu har betalat 7 200
          </note>
          <note>
            kr i böter, han förlorar 27 000 kr i lön, sex semesterdagar samt
            har fått ta ledigt för de dagar det har varit rättegångar, förhör,
            m.m.
          </note>
          <note>
            Jag har brevväxlat med flera totalvägrare, och jag vet att det
            slipper inte ekonomiskt lindrigt undan. Tror verkligen någon i
            denna kammare att det är bekvämt att förhöras, flera gånger åtalas
            inför domstol och att sitta i fängelse? Ni skall veta att dessa
            grabbar sällan eller aldrig begått något som helst brott tidigare.
          </note>
          <note>
            För min del känner jag mig medskyldig till vad dessa unga grabbar
            och deras familjer får utstå och till att vi bestraffar dem för
            att fostran och skolundervisning satt så djupa spår.
          </note>
          <note>
            Jag har varit lärare i 25 år. Jag minns fredsmarscher, fredsdemonstrationer,
            fredssånger och dikter om fred, vänskap och skrotade vapen. Hur
            många duvor, fredens symbol, har inte Sveriges elever klippt och
            ritat? Vi avbryter slagsmål och ägnar en stor del av undervisningstiden
            i skolan till konfliktlösning utan att ta till våld. Inom barnomsorgen
            förmanar vi skjutglada grabbar med leksakspistoler. Vi, dvs. samhället,
            stöder att det inte skall finnas krigsleksaker att köpa.
          </note>
          <note>
            När denna ickevåldsfostran leder till en ickevåldsideologi hos
            dem så att de totalvägrar, får de samma samhälles hårdaste straff
            - nämligen fängelse.
          </note>
          <note>
            Ja, jag tycker att det är ovärdigt vårt land. Jag beundrar Bengts
            föräldrar som oavlönade tar hand om unga samhällstjänstdömda och
            är handledare inom nykterhetsrörelsen, medan deras egen son just
            nu sitter i fängelse för totalvägran och längtar sig nästan sjuk
            efter sambon och dottern på tio månader. Det flesta som hittills
            dömts till samhällstjänst har begått våldsbrott.
          </note>
          <note>
            Det finns även många inom polisen, domstolarna och kriminalvården
            som tycker att det är orimligt att totalvägrare skall avtjäna
            fängelsestraff. Visst kan hotet om fängelse tänkas få några att
            acceptera vapenfri tjänst inom försvaret. Men det beror inte på
            respekten för försvaret utan på rädsla för fängelsevistelsen.
          </note>
          <note>
            I utskottsbetänkandet motiverar utskottet sitt avstyrkande av
            min motion med att Straffsystemkommittén nyligen erhållit tilläggsdirektiv.
            I dessa tilläggsdirektiv gavs vi i uppgift att följa försöksverksamheten
            om samhällstjänst. Vi befriades från att lägga fram ett särskilt
            delbetänkande om villkorlig frigivning. Den borgerliga regeringen
            kunde inte invänta utredningens förslag utan genomdrev tvåtredjedelsfrigivning
            i stället för halvtidsfrigivning för alla utom långtidarna.
          </note>
          <note>
            Varken sekretariatet eller vi som ingår i utredningen känner
            till att vi har fått några som helst direktiv föra att överväga
            påföljder för brott mot pliktlagarna och inte heller några andra
            utpekade brottstyper.
          </note>
          <note>
            Vad kan då vi i Straffsystemskommittén göra? Jo, vi kan utvidga
            möjligheten att dömas till t.ex. samhällstjänst i stället för
            fängelse. Det gör vi bl.a. genom att föreslå att kravet på övervakning
            skall tas bort. Det har varit den stötesten som har gjort att
            bl.a. totalvägrare inte kommit i fråga för samhällstjänst. Totalvägraren
            vill göra samhällstjänst bortkopplad från försvaret. Den önskan
            uppfylls med vårt förslag. Om totalvägraren inte går med på samhällstjänst
            återstår, som för övriga brott, att straffet avtjänas i fängelse.
          </note>
          <note>
            Även om utskottet talar om att förslag och beslut skall fattas
            utan dröjsmål kommer det att ta tid innan den nya lagen om samhällstjänst
            träder i kraft. Den 31
          </note>
          <note>
            oktober 1995 skall vårt stora betänkandet, där samhällstjänsten
            är en del, ha lämnat tryckeriet. Därefter skall vi ha en remissomgång
            som inte kan hastas igenom, propositionsskrivande och riksdagsbehandling.
            Skall vi låta ännu fler av våra unga normalt skötsamma pojkar
            sitta i fängelse medan vi väntar på att den nya lagen om samhällstjänst
            skall träda i kraft?
          </note>
          <note>
            Det är min innerliga önskan att militära myndigheter avhåller
            sig från att på nytt kalla in totalvägrare när en lagändring är
            förestående.
          </note>
          <note>
            Jag frågar: Ställer försvarsministern och utskottet upp på en
            sådan vädjan eller rekommendation?
          </note>
          <note>
            Herr talman! Jag har inget yrkande, men jag kommer att stödja
            Miljöpartiets reservation.
          </note>
          <note type="speaker">
            Anf. 12 EVA FLYBORG (fp):
          </note>
          <note>
            Herr talman! I dag debatterar vi totalförsvarsplikten och lag
            om civilt försvar. Förslaget innebär en flexiblare användning
            av totalförsvarets personalresurser. Hur många som skall skrivas
            in till plikttjänstgöring och hur lång utbildning de skall genomgå
            skall styras av behovet av pliktpersonal. Detta kan anses som
            självklart, men det har ingalunda varit fallet under tidigare
            år. Det är utmärkt att vi nu får en sådan ändring till stånd.
            Att också att samordna all plikt inom både den civila och militära
            delen i en totalförsvarsplikt är en nödvändig åtgärd för effektivitet
            i planeringen.
          </note>
          <note>
            I betänkandet föreslås också att kvinnor skall ha rätt att frivilligt
            fullgöra värnplikt utan att behöva binda sig för en fortsatt officerskarriär.
            Kvinnor som mönstrat skall också ha rätt att ingå i utbildningreserven.
            Men detta räcker inte.
          </note>
          <note>
            Samma grundkrav på deltagande i rikets totala försvar måste ställas
            på både kvinnor och män. Vi måste ta ytterligare steg framåt och
            likställa flickor med pojkar även inom försvarsmaktens område.
            Vi måste som ett litet land tillvarata all den kompetens som vi
            förfogar över och inte välja bort halva nationen innan vi ens
            har prövat dugligheten. Därför menar jag att underlaget för värnpliktstjänstgöring
            skall utökas till att gälla såväl kvinnor som män.
          </note>
          <note>
            Med den totalförsvarsplikt som nu föreslås finns också möjligheten
            att övergå till en könsneutral tilllämpning. Antalet värnpliktiga
            påverkas inte eftersom det är krigsorganisationens storlek som
            styr det årliga rekryteringsbehovet. Den förändring det skulle
            innebära är att vi breddar rekryteringsunderlaget och därmed ökar
            möjligheten till kvalitativa förbättringar.
          </note>
          <note>
            Under de snart 20 år som Folkpartiet pläderat för en totalförsvarsplikt
            har partiet envist hävdat att denna bör göras könsneutral. Då
            skulle man tillgodose de samlade personalbehoven inom civilt och
            militärt försvar genom att utgå från hela befolkningen. Det hittillsvarande
            talet om en allmän värnplikt har i själva verket varit en manlig
            värnplikt. Vi anser att det skall vara hela folkets försvar och
            inte halva folkets.
          </note>
          <note>
            Förslaget att göra män och kvinnor lika skyldiga att på olika
            sätt vara med och försvara sitt land är alltså främst kvalitativt.
            Men det finns också en jämställdhetsaspekt som är väl värd att
            anföra.
          </note>
          <note>
            Kvinnors rätt att försvara sig är något som man sällan talar
            om. Vi är mer vana att se kvinnan som ett försvarslöst offer såväl
            i krig som i fred. Men som jag ser det är det alla kvinnors rätt
            att lära sig att försvara sig själva, sina barn och sitt land.
            Vad är det egentligen för gudomlig lag som säger att den rätten
            bara är mannens? Det hela handlar egentligen bara om traditioner
            och attityder. Där förväntas vi politiker gå före och utmana systemen
            så att de utvecklas och förbättras i takt med tiden.
          </note>
          <note>
            Särskild vikt bör därför läggas vid hur Sverige som nation och
            statsmakt ser på sina unga kvinnor och män. Detta synsätt anger,
            som jag ser det, tonen för alla i samhället om hur kvinnor och
            män skall bemötas, bedömas och behandlas, dvs. vad man duger till.
            Det är på detta sätt och på tusen andra sätt som attityder grundas
            och könsroller cementeras. Därför är det av yttersta vikt att
            staten behandlar alla lika.
          </note>
          <note>
            Herr talman! Jag har i dag inget särskilt yrkande att göra, men
            jag vill på detta sätt peka på ett antal argument för ett likställd
            deltagande för kvinnor i rikets försvar. Inte minst måste frågan
            noga utredas inför 1996 års försvarsbeslut. Detta kommer att bidra
            till en kompetenshöjning inom vårt totalförsvar och samtidigt
            bidra till den viktiga jämställdheten i vårt land. Man har sagt:
            Hela lönen, halva makten och delat ansvar även i försvaret.
          </note>
          <note type="speaker">
            Anf. 13 KARIN WEGESTÅL (s):
          </note>
          <note>
            Herr talman! Försvarsutskottets betänkande Totalförsvarsplikt
            behandlar den i proposition 1994/95:6
          </note>
          <note>
            föreslagna lagen om totalförsvarsplikt. Propositionen bygger
            på Pliktutredningens förslag som lämnades till den föregående
            regeringen i december 1992. Samtliga riksdagspartier stod bakom
            detta förslag.
          </note>
          <note>
            Lagen om totalförsvarsplikt reglerar skyldigheten för hela svenska
            folket att stå till försvarets förfogande fr.o.m. 16 års ålder
            till dess man fyller 70 år. Lagen är föreslagen att träda i kraft
            den 1 juli 1995.
          </note>
          <note>
            Tjänstgöringsskyldigheten, som benämns totalförsvarsplikt, skall
            kunna fullgöras som värnplikt, civil plikt eller allmän tjänsteplikt.
            Hur många personer som skall skrivas in med plikt och hur lång
            utbildning de skall genomgå kommer att styras av behovet av pliktpersonal
            vid förhöjd beredskap. Förslaget innebär att möjlighet skapas
            för flexiblare användning av totalförsvarets personalresurser.
          </note>
          <note>
            Alla män som är svenska medborgare föreslås, liksom i dag, vara
            skyldiga att mönstra och fullgöra värnplikt med s.k. lång grundutbildning.
            De skall också kunna direktrekryteras för tjänstgöring i det civila
            försvaret.
          </note>
          <note>
            Betänkandet följer propositionens förslag utom i tre avseenden.
          </note>
          <note>
            För det första. Propositionen föreslår en begränsning av antalet
            civilpliktiga i förhållande till Pliktutredningens förslag. I
            propositionen bedöms behovet vara minst 1 500, dvs. samma antal
            som i dag gör vapenfri tjänst. Det stämmer inte överens med Pliktutredningens
            intentioner att det civila försvarets behov av utbildad personal
            skall ges större tyngd inom totalförsvaret. Beträffande det civila
            försvaret är det viktigaste att det ges en väsentlig kvalitetshöjning
            genom tillförsel av yngre personal.
          </note>
          <note>
            Pliktutredningen har gjort en omfattande kartläggning av behovet
            av pliktpersonal som skulle kunna direktrekryteras till det civila
            försvaret. Denna bedömning bör kunna ligga till grund för rekryteringsbehovet
            utan att man på förhand binder sig för just detta antal. Utskottet
            anser därför mot denna bakgrund att riksdagen med anledning av
            motionerna
          </note>
          <note>
            Fö4 och Fö6 yrkandena 1 och 2 bör ge regeringen till känna vad
            utskottet har anfört om behovet av kvalitetsförstärkning inom
            vissa områden av det civila försvaret.
          </note>
          <note>
            För det andra. Propositionen föreslår att den kortaste utbildningstiden
            för totalförsvarspliktiga inom det militära försvaret skall vara
            220 dagar. Detta avviker från en annan viktig princip i Pliktutredningens
            förslag, nämligen att utbildningsmålet skall bestämma utbildningens
            längd och att ingen, varken inom det militära eller det civila
            försvaret, skall utbildas längre än nödvändigt med hänsyn till
            detta mål.
          </note>
          <note>
            I motionen Fö4 anses att då propositionen ställer sig bakom dessa
            värderingar bör lagen om totalförsvarsplikt inte ange en kortare
            tid för grundutbildning av värnpliktiga och att lagförslaget bör
            omformuleras i enlighet härmed.
          </note>
          <note>
            Utskottet anser att grundutbildningen skall syfta till att ge
            de totalförsvarspliktiga sådana grundläggande färdigheter att
            de kan fullgöra sina krigsuppgifter i förband och i organisationer
            där de tjänstgör. Utbildningens teoretiska och praktiska innehåll
            skall styras av detta mål, vilket framgår av både Pliktutredningen
            och propositionen. Härav följer att ingen skall ges längre utbildning
            än vad som behövs med hänsyn till uppgiften.
          </note>
          <note>
            Utskottet föreslår därför med bifall till motionerna
          </note>
          <note>
            FÖ4 yrkande 2 och Fö6 yrkande 8 att riksdagen antar lagförslaget
            i denna del med den förordade ändringen.
          </note>
          <note>
            Den tredje ändringen som utskottet förslår i förhållande till
            propositionen består i att kvinnor i enlighet med Pliktutredningens
            förslag skall kunna välja att frivilligt ingå i utbildningsreserven.
          </note>
          <note>
            Under 1980-talet öppnades alla militära yrken för kvinnor. Förutsättningen
            för att kvinnor skall kunna genomgå grundutbildning inom det militära
            försvaret har dock hittills varit att de vid uttagningen har bedömts
            lämpliga till befäl. En särskild lag kommer att ersätta lagen
            om militär grundutbildning för kvinnor.
          </note>
          <note>
            Där föreslås att de kvinnor som så vill skall få möjlighet att
            fullgöra värnplikt och civil plikt med längre grundutbildning.
          </note>
          <note>
            Kvinnors antagning till grundutbildning föreslås ske efter ansökan
            om en särskild antagningsprövning som motsvarar mönstring. Kvinnornas
            antagningsförhållanden kommer att behandlas i en särskild lag
            på grund av att deras ansökan är frivillig till skillnad från
            männens. Om kvinnan samtycker till inskrivning skall hon skrivas
            in för värnplikt eller sådan civil plikt där grundutbildningen
            överstiger 60 dagar. Därefter omfattas hon av samma bestämmelser
            som en man då gör, med stöd av lagen om totalförsvarsplikt som
            har skrivits in för motsvarande utbildning.
          </note>
          <note>
            Ansvaret för de totalförsvarspliktigas mönstring har det nyligen
            inrättade Totalförsvarets pliktverk, vars utredning om de totalförsvarspliktigas
            förutsättningar skall ligga till grund för uttagning till det
            militära eller civila försvaret. Den skall säkerställa att ingen
            åläggs uppgifter utöver sin förmåga, och ingen skall kallas till
            mönstring som uppenbart saknar förmåga att fullgöra såväl värnplikt
            som civilplikt.
          </note>
          <note>
            De nuvarande möjligheterna att befrias från tjänstgöring kommer
            att finnas kvar. Efter mönstring eller antagningsprövning skrivs
            den prövade in i totalförsvarets pliktverk och placeras på grundval
            av resultatet i en befattningsgrupp. Hänsyn skall härvid tas till
            den enskildes önskemål. De som tas ut till utbildning skall vid
            utbildningstillfället få besked om vilken befattning som utbildningen
            syftar till samt var och när utbildningen skall äga rum. Bara
            så många totalförsvarspliktiga som behövs för krigsorganisationen
            och för den fredstida beredskapen skall tas ut till utbildning.
            Resten placeras i utbildningsreserven, som är gemensam för det
            militära och det civila försvaret.
          </note>
          <note>
            Utbildningsreserven kan bara tas i anspråk efter beslut av regeringen
            om det med hänsyn till Sveriges försvarsberedskap behövs. Bara
            de i utbildningsreserven som är yngre än 30 år kan komma i fråga
            för utbildning. Vid normala förhållanden gäller att bara den som
            inkallats före det år som vederbörande fyller
          </note>
          <note>
            24 år är skyldig att fullgöra grundutbildning.
          </note>
          <note>
            Personer som placerats i utbildningsreserven kan vid behov rekryteras
            till utbildning inom det civila försvaret, men bara om utbildningen
            är kortare än 60
          </note>
          <note>
            dagar.
          </note>
          <note>
            Som redan har nämnts anser utskottet, till skillnad från vad
            som föreslås i propositionen, att även kvinnor skall kunna ingå
            i utbildningsreserven, om de så önskar. Detta föranleder motsvarande
            lagändring.
          </note>
          <note>
            Motiveringen härtill är lika behandling av män och kvinnor, och
            att de kvinnor som ansetts lämpliga för olika uppgifter inom totalförsvaret,
            men som inte har kunnat beredas plats, är en viktig resurs som
            skall tas till vara.
          </note>
          <note>
            Den vapenfria tjänsten föreslås inte längre regleras som ett
            undantag från värnpliktstjänstgöring utan som ett av flera tjänstgöringsalternativ
            inom ramen för totalförsvaret. Ansökningsförfarandet har redan
            tidigare förenklats, och nu anpassas lagen om vapenfri tjänst
            till den nya lagstiftningen fr.o.m. den 1 januari
          </note>
          <note>
            1995 genom att lägsta antal tjänstgöringsdagar inte längre lagregleras
            för vapenfria tjänstepliktiga. Vapenfria kommer därmed att kunna
            tas ut till befattningar inom det civila försvaret där utbildningstiden
            är kortare än 220 dagar. I de fall tjänstgöring har påbörjats
            före den 1 januari 1995 kan utbildningstiden förkortas om den
            tjänstgöringsskyldige så önskar.
          </note>
          <note>
            I flera motioner tas frågan om straffpåföljd vid totalvägran
            upp. Utskottet konstaterar att propositionen inte innehåller några
            förslag om ett nytt påföljdssystem vid totalvägran. Man vill avvakta
            den översyn av straffrättsliga system som pågår inom Straffsystemkommittén.
          </note>
          <note>
            Utskottet anser att den pågående utredningen bör slutföras, och
            man förutsätter att regeringen snarast därefter återkommer till
            riksdagen avseende påföljder vid brott mot pliktlagarna.
          </note>
          <note>
            Detta har redan varit uppe till diskussion. Jag vill gärna påpeka
            att utskottet följer frågan. Vi förväntar oss att vi skall få
            ett besked så snart som möjligt.
          </note>
          <note>
            Samtidigt är det så att de vapenfria - de som inte vill göra
            tjänst med vapen - i dag har så stora möjligheter att få en tjänst
            som passar dem. Situationen är därför en helt annan än vad den
            tidigare har varit. De som kan ställas inför rätta på grund av
            vägran är de som inte vill delta på något sätt, inte delta vid
            bränder, inte hjälpa nödställda osv. Det är dessa vapenfria som
            vi talar om när det gäller totalvägran. Därför anser utskottet
            att riksdagen inte bör bifalla motionerna Fö1, s, Fö2, c, yrkande
            2, och Fö3, s, yrkande 2.
          </note>
          <note>
            Utskottet utgår vidare från att till dess att riksdagen har tagit
            ställning till ett nytt påföljdssystem skall de som har gjort
            sig skyldiga till brott mot pliktlagstiftningen behandlas i enlighet
            med gällande lag.
          </note>
          <note>
            Riksdagen bör därför också avslå motionerna Fö2, c, yrkande 1,
            Fö3, s, yrkande 1, och Fö5, v.
          </note>
          <note>
            Herr talman! Lagen om totalförsvarsplikt är en viktig lag som
            understryker att det svenska försvaret skall vara hela folkets
            angelägenhet, dvs. det svenska försvaret är ett folkförsvar.
          </note>
          <note>
            Utskottets betänkande följer i stort sett Pliktutredningens förslag
            som det råder stor politisk enighet om. Viktiga försvarsprinciper
            har i Sverige av tradition antagits i stor enighet. Det är glädjande
            att försvarsutskottet genom detta betänkande följer denna tradition.
          </note>
          <note>
            Herr talman! Jag yrkar härmed bifall till hemställan i betänkandet
            Totalförsvarsplikt och avslag på reservationerna.
          </note>
          <note type="speaker">
            Anf. 14 ANNIKA NORDGREN (mp) replik:
          </note>
          <note>
            Herr talman! Karin Wegestål anförde att de nuvarande möjligheterna
            att befrias från utbildning finns kvar. Det kan förvisso vara
            så. Men möjligheter för totalvägrare att bli befriade från utbildning
            har inte funnits och kommer inte att finnas, enligt propositionen.
          </note>
          <note>
            Tillåt mig också att notera att vi inte har hört någon från försvarsutskottet
            som har kunnat förklara varför eller försvara att man skall fängsla
            totalvägrare.
          </note>
          <note type="speaker">
            Anf. 15 KARIN WEGESTÅL (s) replik:
          </note>
          <note>
            Herr talman! För det första väntar vi på en sittande utredning.
            Det är detta som vi har anfört i betänkandet.
          </note>
          <note>
            För det andra: Att man i dag döms till fängelse vid totalvägran
            beror på att det är stadgat så i svensk lag tills det kommer ett
            nytt lagförslag som skall antas av riskdagen.
          </note>
          <note type="speaker">
            Anf. 16 SIGRID BOLKÉUS (s) replik:
          </note>
          <note>
            Herr talman! Jag har redan talat om att Straffsystemkommittén
            öppnar möjligheterna till samhällstjänst genom att övervakningsbehovet
            tas bort.
          </note>
          <note>
            Som jag fattar det skall regeringen nu överväga en särbehandling
            av pliktlagarna, vilket alla dessa utredningar borde ha gjort
            under de fem år som har gått.
          </note>
          <note>
            Ställer ni inte upp på samhällstjänsten? Det har jag tagit för
            givet.
          </note>
          <note>
            Det finns stora möjligheter för totalvägrarna, sade
          </note>
          <note>
            Karin Wegestål. Nej, det finns det inte. Kalla det tjurighet
            eller icke-våldsideologi, men totalvägrarna vill inte vara inom
            försvaret. De menar att om man är på en isbrytare kan man bara
            bereda väg för de andra.
          </note>
          <note>
            De får hålla i bössan och skjuta.
          </note>
          <note>
            Det står i FN:s konvention om mänskliga rättigheter att den vapenfria
            tjänsten skall vara i överensstämmelse med vägrarens övertygelse.
            Så är det ju inte.
          </note>
          <note>
            Jag vill i alla fall ställa frågan till Karin Wegestål:
          </note>
          <note>
            Skall vi låta ännu fler av våra unga normalt skötsamma pojkar
            sitta i fängelse medan vi väntar på att den nya lagen om samhällstjänst
            skall träda i kraft?
          </note>
          <note type="speaker">
            Anf. 17 KARIN WEGESTÅL (s) replik:
          </note>
          <note>
            Herr talman! Förslaget till lagändring diskuterades ganska genomgående
            i Pliktutredningen. Åsikten där var att om det fanns någon möjlighet
            att i lagrummet använda sig av samhällsplikt var i alla fall Pliktutredningen
            positiv till detta. Men jag tycker inte att vi kan föregripa detta.
            Det måste bli en behandling när det föreligger ett förslag till
            ny lagstiftning.
          </note>
          <note type="speaker">
            Anf. 18 SIGRID BOLKÉUS (s) replik:
          </note>
          <note>
            Herr talman! Det har ju tagit sorgligt lång tid.
          </note>
          <note>
            Visst kan vi föregripa. Jag kan inte förstå varför man inom försvaret
            inte kan visa tålamod med dessa totalvägrare när man har ett sådant
            tålamod med dem som vägrar att lämna in sina vapen. Det fattas
            t.ex. 2 000
          </note>
          <note>
            M 40. Det är reservofficerare och yrkesofficerare som vägrar
            att lyda order. De har haft två år på sig. Det var
          </note>
          <note>
            Bengt Gustafsson som gav den ordern - det var ingen rekommendation.
            Varför kan man då inte ha samma tålamod med de totalvägrande unga
            grabbarna som man har med dessa äldre män som förväntas kunna
            lyda order? Jag ser inga rimliga proportioner i detta.
          </note>
          <note type="speaker">
            Anf. 19 HENRIK LANDERHOLM (m):
          </note>
          <note>
            Herr talman! Det är inte utan att man känner sig litet högtidlig
            i dag den 12 december 1994. Det är en stor dag då vi skall göra
            ett viktigt principiellt ställningstagande. Jag skulle t.o.m.
            vilja säga att detta är en milstolpe i försvarets och personalrekryteringens
            historia.
          </note>
          <note>
            Den svenska värnplikten har en lång historia, från medeltidens
            truppmassor som togs ur den svenska befolkningen och som gick
            man ur huse för att försvara sin hembygd ända fram till 1901 års
            beslut om indelningsverkets avskaffande.
          </note>
          <note>
            Under detta århundrade - från 1901 och framåt -
          </note>
          <note>
            har värnplikten haft olika utformning. Det har förts många diskussioner
            om hur många som skulle tas ut och hur lång tid de skulle göra.
            Efter 1925 års försvarsbeslut handlade det om huruvida alla skulle
            genomgå vinterutbildning eller inte. Kategoriklyvningen under
            den tidsperioden var ett annat kärt debattämne.
          </note>
          <note>
            Under beredskapsåren kom värnplikten att bli en del av den svenska
            folksjälen. Värnpliktens betydelse för den folkliga förankringen
            framstod efter den tiden som klar för alla.
          </note>
          <note>
            Vi bör också komma ihåg att för väldigt många människor är försvarspolitiken
            ibland - tyvärr - väldigt mycket en fråga om just värnplikten.
          </note>
          <note>
            Men värnplikten är ingen princip som kan förbli oförändrad århundraden
            igenom. Till skillnad från
          </note>
          <note>
            Napoleonkrigen då värnplikten började tillämpas räknar det moderna
            kriget inte främst antalet mannar utan kvaliteten och kompetensen
            när det gäller att hantera olika vapensystem. Det är detta som
            styr den moderna tillämpningen av värnplikten.
          </note>
          <note>
            Sverige är ett stort land och måste därför har tämligen många
            men framför allt skickliga soldater.
          </note>
          <note>
            1991 tillsatte den dåvarande regeringen en utredning som flera
            härvarande ledamöter satt med i. Den blev färdig vid nyåret 1992.
          </note>
          <note>
            Den viktigaste uppgiften för den utredningen var att definiera
            behovet av pliktpersonal och annan typ av personal i vårt totalförsvar.
            Vi utvärderade varje funktion för att se vilken typ av personalrekrytering
            som behövdes. Vi undersökte om frivillig rekrytering var möjlig,
            vi utvärderade yrkesrekrytering och pliktrekrytering. Vi kom dels
            med förslag, dels med litet lösare bedömningar av hur man skulle
            kunna tillämpa pliktsystemet.
          </note>
          <note>
            Resultatet blev i stort sett det som nu ligger på riksdagens
            bord, ett förslag till lag om totalförsvarsplikt som är en sammanslagning,
            precis som tidigare talare har framhållit, av en mängd äldre lagar
            kombinerad med delvis nya principer.
          </note>
          <note>
            Syftet är att pliktrekrytera personal till vårt totalförsvar.
            Den breddar grundutbildningen för det traditionella militära försvaret
            till att också gälla de civila delarna i mån av behov. Avvägningen,
            dvs. vilket antal som skall tas ut till plikttjänstgöring i fred,
            görs i samband med varje försvarsbeslut. Jag vill ändå framhålla
            - det var långa diskussioner om det i utredningen - att grundanledningen
            till att vi har valt en så pass hård pålaga på befolkningen som
            plikttjänstgöringen ändå utgör är det militära försvarets behov
            av många soldater.
          </note>
          <note>
            Till skillnad från tidigare utbildar vi inte alla vapenföra män.
            Det var en grundprincip i den gamla värnpliktslagen. I utskottets
            betänkande fastslås att behovet i krigsorganisationen, alltså
            oavsett om det är den militära eller den civila krigsorganisationen,
            skall vara styrande för vilket antal som tas ut till grundutbildning,
            utbildas och krigsplaceras. Övriga lämpliga förs till en utbildningsreserv.
            Jag tycker att det är en bra förändring. Ibland kan värnpliktsdebatten
            ge intryck av att försvaret är till för att utbilda soldater.
          </note>
          <note>
            Utskottets lagförslag klargör enligt min uppfattning det faktum
            att vi skall utbilda det antal soldater och andra pliktiga för
            att fullgöra viktiga samhällsfunktioner som behövs för att försvara
            landet militärt eller civilt.
          </note>
          <note>
            Herr talman! Till slut vill jag säga några ord om enighet. Frågan
            har stötts och blötts i en utredning.
          </note>
          <note>
            Jag vill passa på att skänka en tanke åt Roland
          </note>
          <note>
            Brännström, som på ett mycket förnämligt sätt ledde utredningen
            i mål. Frågan har blötts i departement och i en försvarsberedning
            för att slutligen hamna i en ganska långvarig beredningsprocess
            i försvarsutskottet.
          </note>
          <note>
            Frågan om medborgarnas skyldigheter gentemot det gemensamma kräver
            enligt min uppfattning samsyn och samstämmighet. Plikten i fred
            genom en grundutbildning eller i krig är ett av de kraftigaste
            tvångsmedel som samhället förfogar över. Därför är det en oerhörd
            styrka för det svenska försvaret att utskottets förslag är enhälligt.
            Just det allvarliga med tvångsmedlen gör att vi måste ha ett sanktionssystem
            som upprätthåller dem. Land skall med lag byggas. Vi i utskottet
            är eniga om att lagarna skall tillämpas.
          </note>
          <note>
            Precis som Karin Wegestål påpekade är det en diskussionsfråga
            vilken typ av sanktioner och påföljder som skall finnas, en fråga
            som är under beredning just nu. Förhoppningsvis kommer man fram
            till en lösning där. Jag vill bestämt vända mig mot att man inte
            skall tillämpa de lagar som finns.
          </note>
          <note>
            Min uppfattning är att år 1994 i försvarshistorien kommer att
            bli ett lika viktigt år som år 1901. Det beslut som kammaren kommer
            att fatta är ett lika viktigt beslut som beslutet 1901. Vi får
            en modern krigslagstiftning där rätt mängd, rätt kompetens och
            rätt plats är de styrande slagorden - om jag får uttrycka det
            så.
          </note>
          <note>
            Jag yrkar på utskottets vägnar bifall till föreliggande förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            10 § Lag om civilt försvar
          </note>
          <note>
            Föredrogs försvarsutskottets betänkande
          </note>
          <note>
            1994/95:FöU2 Lag om civilt försvar (prop.
          </note>
          <note>
            1994/95:7).
          </note>
          <note type="speaker">
            Anf. 20 ANDERS SVÄRD (c):
          </note>
          <note>
            Herr talman! I lag om civilt försvar föreskrivs att staten skall
            betala ersättning till kommunerna för deras beredskapsförberedelser
            med utgångspunkt i varje kommuns utsatthet och risker i krig.
            För landstingens vidkommande föreslås att ersättning skall utgå
            för sådan utbildning som utgör ett led i beredskapsförberedelserna,
            dvs. samma ersättningssystem som för närvarande. Men de kyrkliga
            kommunerna ställs utanför varje form av ersättning, vilket innebär
            att hänsyn inte tas till CFR-utredningens förslag i detta avseende.
            Utredningen föreslog i sitt förslag till lag om civilt försvar
            att staten skulle betala ersättning också till den kyrkliga kommunen
            med hälften av kostnaderna för beredskapsförberedelser, utbildning
            och övning i den mån kostnaden var skälig. Ersättning skulle utgå
            till såväl de lokala kyrkliga kommunera som stiften.
          </note>
          <note>
            Enligt lagförslagets andra stycke blir, till skillnad från dagens
            förhållanden, de lokala kyrkokommunerna skyldiga att bedriva verksamhet
            för invånare från andra kyrkliga kommuner och för utlänningar
            som söker skydd i Sverige på samma sätt som gäller för dem som
            bor i den egna kyrkliga kommunen.
          </note>
          <note>
            Det här åläggandet kommer i första hand ställa väsentligt ökade
            krav på planeringen av begravningsverksamheten, särskilt som ansvar
            på det området också omfattar såväl andra kristna samfunds som
            icke-kristna trossamfunds medlemmar. I sammanhanget förtjänar
            att påpekas det förhållandet att det i dag finns ca 1 miljon människor
            i Sverige som tillhör andra trossamfund än Svenska kyrkan, av
            vilka ca
          </note>
          <note>
            150 000 är muslimer som utifrån sin religiösa hållning och tradition
            kommer att ställa alldeles särskilda krav på begravningsverksamheten
            och dennas praktiska hantering. Svenska kyrkan förväntas också
            ta ett särskilt ansvar på områdena diakoni och själavård i händelse
            av en kris- eller krigssituation.
          </note>
          <note>
            Inte minst med hänsyn till den förändrade ekonomiska situation
            som nu också gör sig alltmer kännbar inom Svenska kyrkan finns
            det anledning att uttrycka bestämda farhågor för att det här arbetet
            inte kan ges den prioritet som vore önskvärt, om den i sin helhet
            skall bekostas inom ramen för kyrkans krympande resurser.
          </note>
          <note>
            Jag kan, herr talman, inte säga hur mycket pengar det hela kan
            handla om, men principen är viktig, lika viktig som när det gäller
            de borgerliga kommunerna.
          </note>
          <note>
            Det är frestande att påstå att det här är ett exempel på njugghet
            från statens sida mot Svenska kyrkan, som jag tycker är alldeles
            onödig.
          </note>
          <note>
            Jag yrkar därför bifall till reservation 1 och i övrigt bifall
            till utskottets förslag.
          </note>
          <note type="speaker">
            Anf. 21 ANNIKA NORDGREN (mp):
          </note>
          <note>
            Herr talman! I propositionens förslag till lag i 9
          </note>
          <note>
            kap. 2 § heter det att "en befattning hos en kommun eller ett
            landsting vars innehavare i inte obetydlig omfattning får ta del
            av uppgifter som omfattas av sekretess enligt 2 kap. 2 § sekretesslagen
            - - - får innehas endast av den som är svensk medborgare och pålitlig
            ur säkerhetssynpunkt".
          </note>
          <note>
            Detta innnebär att man måste bedöma berörda befattningshavares
            pålitlighet utan stöd av personalkungörelsen, eftersom den inte
            tillämpas i kommuner och landsting. Detta lämnar enligt min mening
            öppningar för godtyckliga bedömningar och möjligheter att vägra
            människor vissa befattningar av olika orsaker.
          </note>
          <note>
            Denna lag kommer också att innebära mycket stora inskränkningar
            för utländska medborgares rättigheter i
          </note>
          <note>
            Sverige utan att man har något konkret att peka på, som personalkungörelsen.
            För närvarande ser Säkerhetsskyddsutredningen över personalkontrollförfarandet,
            liksom frågan om lagregleringen av säkerhetsskyddet hos myndigheter
            m.m. Resultatet av det utredningsarbetet kan bli att ett förslag
            till en ny lag om säkerhetsskydd snart kommer att ligga på våra
            skrivbord.
          </note>
          <note>
            Jag anser att riksdagen i avvaktan på detta förslag bör avslå
            regeringens förslag till lag om civilt försvar vad gäller just
            denna paragraf.
          </note>
          <note>
            Herr talman! Jag yrkar bifall till Miljöpartiets reservation.
          </note>
          <note type="speaker">
            Anf. 22 ÅKE CARNERÖ (kds):
          </note>
          <note>
            Herr talman! Jag yrkar bifall till reservation 1 och i övrigt
            till utskottets hemställan i sin helhet.
          </note>
          <note>
            Det moderna kriget är totalt och drabbar därför hela samhället.
            För att kunna stå emot och lindra krigets verkningar är det nödvändigt
            att civila och militära resurser samverkar. Det är detta vi kallar
            för totalförsvaret.
          </note>
          <note>
            Det samhälle som skall skyddas, dvs. fredssamhället, är därför
            själva basen för alla försvarsresurser.
          </note>
          <note>
            Vår beredskap utgår alltså från samhällets inneboende förmåga
            att möta kriser och krig. Totalförsvaret skall i första hand vara
            fredsbevarande genom att ha sådan styrka, sammansättning och beredskap
            att en angripares förluster och andra uppoffringar i samband med
            försök att utnyttja vårt land inte ter sig rimliga i förhållande
            till fördelarna.
          </note>
          <note>
            För att vi skall ha en god beredskap att möta hot av olika slag
            måste en mängd verksamheter kunna fungera såväl i kriser som i
            krig. Förberedelserna på civil sida blir lika viktiga som på militär
            sida. Beredskapsfrågorna är en angelägenhet för hela samhället,
            vilket innebär att såväl statliga myndigheter, kommuner, landsting
            och kyrkliga kommuner som organisationer, företag och enskilda
            skall samverka mot en gemensam hotbild både i fredstid och under
            krigsförhållanden.
          </note>
          <note>
            I samband med försvarsbeslutet 1992 fastställdes uppgifterna
            för den civila delen av totalförsvaret.
          </note>
          <note>
            Dessa är att värna civilbefolkningnen mot verkningar av krigshandlingar
            under kriser och krig, trygga en livsnödvändig försörjning, att
            under kriser och i krig stödja försvarsmakten samt att för fullföljandet
            av dessa uppgifter under kriser och i krig upprätthålla de viktigaste
            samhällsfunktionerna.
          </note>
          <note>
            Den nuvarande lagstifningen om civilförsvaret härrör från 1944
            års civilförsvarslag. Det regelbruk som finns numera är svåröverskådligt.
            Därför har det blivit angeläget att sammanföra de olika lagar
            som finns. Synen på samhällets beredskapsåtgärder har genomgått
            förändringar. Principen att den som har ansvaret för en verksamhet
            i fred skall behålla detta ansvar under krig, den s.k.ansvarsprincipen,
            har accepterats, och kommunerna har tilldelats en viktig roll
            när det gäller det civila försvaret på lokal nivå.
          </note>
          <note>
            Herr talman! I den föreslagna lagen om civilt försvar fastläggs
            kommunernas, landstingens och de kyrkliga kommunernas ansvar för
            de beredskapsförberedelser som behövs för deras respektive verksamhet
            under höjd beredskap. Detta innebär att kommunstyrelse, landstingsstyrelse
            och kyrkoråd skall ansvara för att beredskapsförberedelserna får
            en enhetlig inriktning och genomförs på ett ändamålsenligt sätt.
            I
          </note>
          <note>
            lagförslaget betonas vikten av samverkan mellan berörda myndigheter,
            kommuner och landsting samt kyrkliga kommuner. Den kyrkliga kommunen
            skall även samverka med övriga trossamfund, såväl kristna som
            icke-kristna, som finns på lokal nivå.
          </note>
          <note>
            Herr talman! Enligt lagförslaget skall kommunerna få ersättning
            av staten för sina beredskapsåtgärder.
          </note>
          <note>
            Ersättningen skall bestämmas med utgångspunkt i varje kommuns
            utsatthet och risker i krig. Landstingen skall få ersättning för
            utbildning som är ett led i beredskapsförberedelserna. Vi kristdemokrater
            finner det dock anmärkningsvärt att de kyrkliga kommunerna inte
            föreslås få ersättning. Principen lika för alla bör här råda,
            varför vi ställer oss bakom och yrkar bifall till reservation
            1. I lagförslaget betonas att varje kyrklig kommun är skyldig
            att bedriva verksamhet för invånare från andra kyrkliga kommuner
            och för utlänningar som söker skydd i Sverige, på samma sätt som
            gäller för dem som bor inom den egna kyrkliga kommunen.
          </note>
          <note>
            Herr talman! I motion Fö9 har Kristdemokraterna lyft fram hur
            viktigt det är att samhällets förmåga att möta störningar under
            kriser och i krig upplevs som en angelägenhet för oss alla och
            att medvetenheten om dessa frågor sprids. Hemskyddet, som nu blir
            lagreglerat, skall vara en beredskapsorganisation som skall fungera
            som en informationslänk mellan de kommunala myndigheterna och
            befolkningen. Det skall även verka för att skydda, rädda och hjälpa
            befolkningen i samband med stridshandlingar och verka för att
            trygga en sådan försörjning som är nödvändig för befolkningens
            överlevnad.
          </note>
          <note>
            Respekten för människovärdet ålägger oss att i allt samarbete
            se på den enskilda människan och skapa sådana regler att riskerna
            för kränkningar av människovärdet förhindras. Den kommunala äldre-
            och handikappomsorgen kommer att utsättas för stora påfrestningar
            i ett kris- och krigsläge. Antalet äldre ökar i vårt land och
            allt fler får hemtjänst, och eftersom hemtjänsten i ett krisläge
            kan behöva avlasta akutsjukvården innebär detta stora krav på
            hemtjänstpersonalen.
          </note>
          <note>
            Hemskyddet blir här en viktig och användbar organisation - särskilt
            i storstädernas innerområden, där många gamla lever anonymt med
            inga eller få kontakter med närboende. I samarbete med Socialtjänsten
            kan hemskyddet bli en värdefull resurs i arbetet med att planera
            för omhändertagande av äldre och handikappade.
          </note>
          <note>
            Genom att kommunerna nu får en sammanhållande roll i beredskapsföreberedelserna
            och skall ta initiativ till samråd som krävs med andra myndigheter
            är grunden lagd för en god planering av Socialtjänstens åtaganden.
          </note>
          <note>
            Herr talman! För att de statliga myndigheterna skall kunna få
            en så heltäckande sammanställning som möjligt av beredskapsläget
            i kommunerna är det nödvändigt att systematisera de samlade redovisningarna.
            Staten behöver också få veta vilket stöd kommunerna önskar vad
            gäller utbildning och materialutveckling. I Kristdemokraternas
            motion framhålls därför att länsstyrelsernas roll som stödresurs
            måste uppmärksammas. Även när det gäller skyddsrumsbyggandet är
            länsstyrelsernas medverkan av stor betydelse. De har en bättre
            överblick över planeringsunderlaget och större möjligheter att
            bedöma skyddsbehoven ur ett regionalt perspektiv än vad den enskilda
            kommunen har. Både större och mindre kommuner kan alltså behöva
            hjälp med planering. Försvarsutskottet har aktualiserat frågan
            genom en särskild rapport rörande problem inom den kommunala beredskapen.
            De förändringar som nu planeras kommer att medföra omställningar
            såväl i länsstyrelsernas arbetssätt som i personalens kompetens.
            Bättre metoder för uppföljning betonas.
          </note>
          <note>
            Utskottet menar att länsstyrelserna självklart måste ha för ändamålet
            anpassade resurser till sitt förfogande och har erfarit att regeringen
            kommer att beakta dessa synpunkter i kommande föreskrifter. De
            synpunkter som finns i Kristdemokraternas motion kommer därmed
            i allt väsentligt att bli tillgodosedda.
          </note>
          <note>
            Herr talman! Kristdemokraterna anser att Sverige skall upprätthålla
            ett effektivt totalförsvar. Detta innebär för oss att det civila
            försvaret måste ha tillräckliga resurser för att kunna garantera
            befolkningen ett gott skydd mot effekterna av aktuella hotbilder.
            Den nya lagen förankrar det civila försvaret nära medborgarna
            och blir ett viktigt instrument i arbetet med att förbereda oss
            alla på de stora påfrestningar och förändringar som vi kan ställas
            inför i ett kris- eller krigsläge.
          </note>
          <note>
            Jag yrkar därför bifall till reservation 1 och till hemställan
            i utskottets betänkande.
          </note>
          <note type="speaker">
            Anf. 23 ARNE ANDERSSON (m):
          </note>
          <note>
            Herr talman! I stället för att hålla ett litet längre anförande
            tänker jag på grund av en synnerligen besvärande snuva begränsa
            mig till ett yrkande och helt kort till ett par synpunkter.
          </note>
          <note>
            Jag yrkar alltså bifall till utskottets hemställan i betänkandet
            på samtliga punkter.
          </note>
          <note>
            Det civila samhällets möjligheter att upprätthålla alla sina
            funktioner i händelse av krig är av avgörande betydelse såväl
            för det civila samhällets möjligheter att fungera som för, och
            icke minst, det militära försvarets möjligheter att fullgöra sina
            uppgifter.
          </note>
          <note>
            Att det civila samhället har möjligheter att fungera, och då
            under sämre betingelser än eljest, är vad som krävs. Detta kräver
            en särskild lagstiftning. Det är en sådan vi nu tar ställning
            till när det gäller den förnyade lagen.
          </note>
          <note>
            När vi nu antar en ny lag om civilt försvar handlar det om regler
            för kommunernas, landstingens och kyrkans ansvar inom det civila
            försvaret.
          </note>
          <note>
            Vi har hört av Anders Svärd att det kan föreligga meningsskiljaktigheter
            i fråga om ersättningen avseende de här nya uppgifterna. Härvidlag
            säger utskottet att kommunerna får ersättning för det som överförs
            från staten till kommunerna, nämligen avseende beredskapsplanläggningen.
            Någon motsvarande överföring av uppgift till kyrkan och landstingskommunerna
            har inte gjorts. Vi tar oss t.o.m. friheten att säga att de uppgifterna
            är av mindre omfattning och för den skull kanske inte i detta
            fall berättigade. Detta ansluter jag mig till. Men därmed är det
            inte sagt att det är en oberättigad synpunkt som framförs i motionen.
            I utskottet har man emellertid inte varit beredd att ställa sig
            bakom detta.
          </note>
          <note>
            Med dessa ord, herr talman, yrkar jag ännu en gång bifall till
            utskottets hemställan.
          </note>
          <note type="speaker">
            Anf. 24 ANDERS SVÄRD (c) replik:
          </note>
          <note>
            Herr talman! Tveklöst kommer Svenska kyrkan genom det här beslutet
            att få nya och vidgade uppgifter. Det är alldeles klart.
          </note>
          <note>
            I ett annat betänkande som vi har behandlat tidigare i dag, nämligen
            KU15, slås fast att Svenska kyrkans församlingar inte får döpa,
            konfirmera eller hålla begravningsgudstjänst utan att ta ut avgift
            när det gäller andra än församlingsmedlemmar.
          </note>
          <note>
            I detta betänkande tvingas samma kyrkliga kommuner att utan ersättning
            ta ett ansvar utanför det egna ordinarie kompetensområdet. Jag
            tycker att det är en betydande inkonsekvens i fråga om dessa två
            betydande beslut som kommer att fattas på onsdag.
          </note>
          <note type="speaker">
            Anf. 25 BRITT BOHLIN (s):
          </note>
          <note>
            Herr talman! Jag skall fatta mig mycket kort, även om detta lilla
            betänkande kunde förtjäna långa litanior från denna talarstol.
          </note>
          <note>
            Den lag om civilt försvar som riksdagen i övermorgon skall fatta
            beslut om handlar, precis som flera har sagt, om sättet, reglerna
            och formverket för hur vi värnar civilbefolkningens liv. Det är
            egentligen det som är det viktiga med denna lilla lag.
          </note>
          <note>
            Vidare handlar det om hur samhällets robusthet kan öka just av
            samma skäl - dvs. för att skydda och värna människors liv samt
            när det gäller allt det andra, som ju inte alls kan betraktas
            såsom varande lika viktigt.
          </note>
          <note>
            När vi pratar om den lagen och om vilken betydelse den egentligen
            har för vårt totalförsvar kan jag inte låta bli att tänka på en
            i varje fall för mig jämförande sinnebild. Det handlar då om hur
            en enda prickskytt i
          </note>
          <note>
            Bosnien genom sitt terrorskjutande mot Bosniens barn kan skada
            mycket, mycket mer än vad tio stridsvagnar kan göra i kampen mot
            tio andra stridsvagnar. Det är en bild som man kanske skall ha
            på näthinnan när det talas om hur viktig den här lagen är med
            tanke på vår utsatthet och vår förmåga att tåla saker och ting
            i ett utsatt läge.
          </note>
          <note>
            Den här lagen ger oss egentligen verktygen och möjligheterna
            att bygga detta robusta samhälle. Frågan om på vilket sätt vi
            skall göra det får vi återkomma till när vi går in i arbetet på
            ett nytt försvarsbeslut.
          </note>
          <note>
            Jag är övertygad om att vi då kommer att lägga betydligt ökad
            vikt vid möjligheterna att skapa det robustare samhälle som vi
            alla så gärna vill skapa -
          </note>
          <note>
            kanske på bekostnad av det militära försvaret.
          </note>
          <note>
            Sedan skulle jag något vilja kommentera de två reservationerna.
          </note>
          <note>
            Herr talman! Nog är det så, Anders Svärd, att kommunerna har
            väsentligen utökade arbetsuppgifter i och med denna lag. För att
            klara detta har kommunerna fått ett tillskott. Det är inte så
            stort. Men något litet har de i alla fall fått för att bättre
            kunna hantera detta.
          </note>
          <note>
            Att jämföra med kyrkans nya uppgifter tycker jag inte är riktigt
            rätt. Det är ju en väsentlig skillnad mellan den tyngd och den
            ansvarsfördelning som vi nu åstadkommer för borgerliga och kyrkliga
            kommuner.
          </note>
          <note>
            Det tror jag är svårt att förneka.
          </note>
          <note>
            När det sedan gäller Miljöpartiets reservation vill jag bara
            säga att det är enkelt att fastslå att vi i utskottet tyckt att
            det har varit väsentligt att säkerhetsskyddet följer den uppgift
            som vi vill skydda. Vi gör ingen skillnad mellan dem som utför
            den uppgiften - det handlar då om vilken myndighet som har ansvaret.
          </note>
          <note>
            Det är i stället uppgiften som sådan som skall säkerhetsskyddas.
            Det är detta som vi har försökt att slå fast i detta betänkande.
            Det föreslår vi också att riksdagen ställer sig bakom.
          </note>
          <note>
            Jag yrkar således avslag på de två reservationer som finns här
            samt bifall till hemställan i betänkandet.
          </note>
          <note type="speaker">
            Anf. 26 ANNIKA NORDGREN (mp) replik:
          </note>
          <note>
            Herr talman! Jag konstaterar att frågan om en lagreglering av
            säkerhetsskydd ses över av Säkerhetsskyddsutredningen. Enligt
            utskottets egen bedömning i betänkandet kommer det tämligen snart
            en ersättande lag här. Därför förstår jag inte varför man inte
            kan avvakta när det gäller detta med att tjänst som vi här pratar
            om skall innehas av svensk medborgare som är pålitlig från säkerhetssynpunkt.
            Varför skall man driva igenom detta när det inte finns någonting
            konkret att peka på?
          </note>
          <note>
            Om jag vore ansvarig för personaltillsättningar, anställningsintervjuer
            osv. skulle jag vilja ha något att luta mig emot när jag skall
            bedöma en person från säkerhetssynpunkt.
          </note>
          <note type="speaker">
            Anf. 27 BRITT BOHLIN (s) replik:
          </note>
          <note>
            Herr talman! Medan vi avvaktar nya förslag och kanske bättre
            underbyggda former för hanteringen av säkerhetsfrågorna kan vi
            inte leva i ett laglöst land. Vi har helt enkelt valt att fram
            till den dag då vi har ett underlag på bordet använda oss av det
            lagutrymme och de regelverk som finns i dag och som vi arbetat
            med väldigt länge när det gäller statens ansvar för exakt samma
            uppgifter. Därför har det varit och är naturligt att om uppgiften
            flyttas, följer också säkerhetsskyddet med på exakt samma sätt.
            Denna hantering har varit naturlig för oss.
          </note>
          <note>
            Vad som händer i framtiden får vi avvakta. Det återstår att se
            om det blir förändringar i säkerhetsskyddet eller om det är det
            nuvarande säkerhetsskyddet som skall fortsätta att gälla.
          </note>
          <note type="speaker">
            Anf. 28 ANDERS SVÄRD (c):
          </note>
          <note>
            Herr talman! Britt Bohlin säger att lagstiftningen innebär att
            kommunerna åläggs väsentligt större och mer omfattande uppgifter,
            om man jämför med de som åläggs kyrkans församlingar. Jag har
            inte tagit upp den frågan. Självfallet är det mycket mer omfattande.
            Vad jag har hävdat är att principen om ersättning borde vara densamma
            för alla kommuntyper som åläggs nya arbetsuppgifter.
          </note>
          <note>
            Jag hänvisar än en gång, herr talman, till det beslut som vi
            kommer att fatta i anledning av KU:s betänkande nr 15 gällande
            kyrkans församlingars möjligheter att utföra tjänster utanför
            deras kompetensområde.
          </note>
          <note>
            Som jag tidigare sade råder det en betydande inkonsekvens i de
            två betänkandena.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            11 § Förändringar i finansieringen av det allmänna pensionssystemet
          </note>
          <note>
            Föredrogs socialförsäkringsutskottets betänkande
          </note>
          <note>
            1994/95:SfU6 Förändringar i finansieringen av det allmänna pensionssystemet
            (prop. 1994/95:41).
          </note>
          <note type="speaker">
            Anf. 29 ULLA HOFFMANN (v):
          </note>
          <note>
            Herr talman! Genom att ge sken av att ATP-
          </note>
          <note>
            systemet står inför omedelbar konkurs antogs här i riksdagen
            sent i våras en principuppgörelse om ett nytt pensionssystem,
            som inte bara kraftigt försämrar pensionerna utan också innebär
            ett ideologiskt systemskifte. Vi går från ett stort offentligt
            sparande till ett privat sparande i ett premiereservsystem. Vi
            går från ett förmånsbaserat system till ett avgiftsbaserat system.
            Vi går från ett helt arbetsgivaravgifts- och skattefinansierat
            system till ett delvis egenavgiftsfinansierat system.
          </note>
          <note>
            I dag finansieras ålderspensionen med arbetsgivaravgifter, AP-fondernas
            avkastning och skattemedel. Genom den uppgörelse som Socialdemokraterna
            och de borgerliga partierna förbundit sig att vårda ömt kommer
            ena hälften av ålderspensionsavgiften att utgöras av en arbetsgivaravgift
            och andra hälften av en egenavgift. Meningen är att sänkningen
            av arbetsgivaravgifterna - så när som på 1 procent - skall växlas
            mot höjd lön. Anledningen till denna förändring är att borgarna
            och socialdemokraterna vill skapa ett löneutrymme och sänka kostnaderna
            för arbetskraften. Ett annat skäl är att det skall bli synligt
            för medborgarna vad de olika socialförsäkringarna kostar.
          </note>
          <note>
            Mot detta finns flera argument.
          </note>
          <note>
            Genom egenavgifter försvagas den kollektiva tanken, det samhällskontrakt
            som arbetarrörelsen bygger på. Egenavgifter skall inte heller
            betalas vid inkomster som ligger över taket 7,5 basbelopp. Pensionssystemet
            kommer att förlora ekonomiskt samtidigt som solidariteten mellan
            kvinnor och män samt mellan klasserna försvagas. Den starkes rätt
            blir den som gäller.
          </note>
          <note>
            När förslaget om egenavgifter blev känt ledde det till en kraftig
            debatt. De flesta fackliga organisationer, lika väl som många
            arbetsgivare, satte tummen ner.
          </note>
          <note>
            Ingen trodde på att arbetsgivarna skulle ge full kompensation
            för alla. 1 procent av egenavgiften kommer dock icke att växlas.
            Den tas ut redan från den 1 januari 1995.
          </note>
          <note>
            Egenavgiften kommer att göras avdragsgill, vilket innebär att
            den kommer att slå olika för olika inkomstskikt. Höginkomsttagaren
            får en lägre skattehöjning än låginkomsttagaren. Riksrevisionsverket
            har i en publicerad undersökning gjort beräkningar på hur nuvarande
            egenavgift på 1,95 % inom sjukförsäkringen och arbetslöshetsförsäkringen
            slår skattemässigt i olika inkomstskikt. Resultatet visar att
            höginkomsttagarna har fått en mindre höjning än låg- och medelinkomsttagarna
            som alltså fått en större höjning.
          </note>
          <note>
            Att synliggöra kostnaderna för arbetstagaren hade kunnat genomföras
            mycket enklare, om de nu var detta som Socialdemokraterna och
            de borgerliga partierna var ute efter. Arbetsgivaravgifter är
            avstått löneutrymme, så i den meningen är det ingen skillnad på
            arbetsgivaravgifter och egenavgifter. I båda fallen får vi avstå.
            Med andra ord skulle de sociala avgifterna redan nu kunna benämnas
            egenavgifter. De sociala avgifternas innehåll skulle kunna redovisas
            på varje lönebesked. Därmed skulle man åstadkomma den tydlighet
            och tacksamhet som eftersträvas.
          </note>
          <note>
            Den egenavgift på 1 procent som nu föreslås för att finansiera
            det nya pensionssystemet skall inte tas ut på inkomster över tak.
            Alla inkomster skall utgöra underlag för avgiften, dvs. även ersättningar
            vid arbetslöshet, sjukpenning etc. Vänsterpartiet är principiell
            motståndare till egenavgifter. Vi anser att socialförsäkringssystemen
            skall betalas solidariskt via sociala avgifter och skatter. Vi
            anser också att alla avgifter skall tas ut från alla inkomstlägen
            - även de över tak. Om enprocentaren till pensionssystemet togs
            ut över tak skulle det inbringa ca 500 miljoner kronor.
          </note>
          <note>
            Om även egenavgifterna i sjukförsäkringssystemet togs ut över
            tak skulle det inbringa strax under 1 miljard. Jag är förvånad
            över att biträdande socialministern anser sig ha råd att avvara
            dessa 1,5 miljarder kronor.
          </note>
          <note>
            Av 18,5 % i ålderspensionsavgift kommer 16,5 %
          </note>
          <note>
            att användas till fördelningssystemet, dvs. de skall betala dagens
            utgående pensioner. De återstående 2
          </note>
          <note>
            procentenheterna kommer att avsättas i en s.k. premiereserv.
            Pensionen kommer därmed att till en del bli avhängig olika kapitalförvaltares
            skicklighet och den enskilda individens kännedom om kapitalmarknaden.
          </note>
          <note>
            Ju skickligare placering, desto högre avkastning och därmed högre
            pension.
          </note>
          <note>
            Efter det att riksdagen antagit riktlinjerna till nytt pensionssystem
            jublade finansmarknaden. De nya premiereservfondernas kapital,
            som fullt utbyggda kommer att uppgå till 1 700 miljarder kronor,
            ses som en väldig kapitalinjektion på marknaden.
          </note>
          <note>
            AP-fonderna kom till för att utgöra en buffert, dels vad gäller
            sparandet, dels för att förhindra alltför snabba svängningar i
            avgiftsuttaget och pensionsutbetalningarna. Fonderna ökade kraftigt
            det offentliga sparandet, vilket haft stor betydelse för 60- och
            70-
          </note>
          <note>
            talens samhälls- och bostadsbyggande. Uppbyggnaden av stora kapitalfonder
            hos privata fondförvaltare innebär att samhället förlorar möjligheten
            att använda kapitalet för nationens bästa. Staten kommer dessutom
            att tvingas låna pengar till ockerräntor hos privata kapitalinstitut
            som därigenom kan utöva påtryckningar på staten. Därmed blir demokratin
            lidande, och det blir marknaden som styr.
          </note>
          <note>
            AP-fonderna är av stort och viktigt ideologiskt intresse. Omvandlingen
            av sparandet i AP-fonderna till ett sparande i ett premiereservsystem
            är ideologiskt.
          </note>
          <note>
            Starka privata kapitalintressen får styra. Vi skall inte glömma
            bort att utländska pensionsfonder bidrog till spekulationerna
            mot kronan.
          </note>
          <note>
            Av de skäl som jag här har anfört reserverade sig
          </note>
          <note>
            Vänsterpartiet i Pensionsarbetsgruppen mot införandet av en premiereserv
            av den typ som Pensionsarbetsgruppen föreslog. Vi reserverar oss
            fortfarande mot en premiereserv.
          </note>
          <note>
            I proposition 1994/95:41 om förändringar i finansieringen av
            det allmänna pensionssystemet föreslår statsrådet en interimistisk
            förvaltning av den s.k.
          </note>
          <note>
            premiereserven. Den interimistiska förvaltningen innebär att
            antingen Riksgälden eller AP-fonderna får stå för den. Avkastningen
            skall vara marknadsmässig och "poolas". Detta förslag innebär
            ett fortsatt offentligt sparande och därmed minskad spekulation.
            Avkastningen blir inte beroende av den enskildes skicklighet och
            intresse för kapitalmarknaden.
          </note>
          <note>
            Förslaget till nytt pensionssystem som antogs i våras håller
            nu på att bearbetas i en särskild genomförandegrupp som arbetar
            under största sekretess. Riksdagen har ingen insyn i arbetet och
            därför inte heller möjlighet att påverka. Vi har nu en ny majoritet
            i riksdagen, vilket innebär att de parlamentariska förhållandena
            är förändrade. Jag menar inte att det löfte som de fem partierna
            givit varandra om att vårda överenskommelsen skall brytas. Däremot
            borde man se över innehållet i överenskommelsen och se vad som
            kan göras åt detta. Att låta den interimistiska förvaltningen
            av premiereserven bli den som skall gälla även framgent innebär
            inte något brott mot överenskommelsen om ett premiereservsystem,
            utan bara att det blir ett annat innehåll i premiereserven.
          </note>
          <note>
            I vår motion med anledning av det nya pensionssystemet anger
            vi hur vi tycker att riktlinjerna för ett nytt pensionssystem
            skall se ut. Jag tycker att regeringen borde läsa motionen noggrant.
            Vi föreslår ändringar i nuvarande system som leder till att pensionssystemet
            blir samhällsekonomiskt billigare än det system som genomförandegruppen
            i stor hemlighet håller på att genomföra.
          </note>
          <note>
            Herr talman! Jag yrkar bifalll till Vänsterpartiets motion beträffande
            allmänna egenavgifter, mom. 1, och Vänsterpartiets reservation
            beträffande avsättning till premiereservsystemet, mom. 2.
          </note>
          <note type="speaker">
            Anf. 30 RAGNHILD POHANKA (mp):
          </note>
          <note>
            Herr talman! Jag yrkar bifall till reservation 1, mom. 1, och
            stöder även reservation 2, mom. 2.
          </note>
          <note>
            Det är inte läge att här föra en allmän pensionsdebatt, då pensionsöverenskommelsen
            ligger fast. Men då vi inte deltagit i överenskommelsen vill jag
            ange några riktlinjer om var vi står i denna fråga. Dock är det
            så att pensionerna tidigare och nu ännu tydligare gör att orättvisorna
            lever kvar ända från födelsen och fram till begravningen. Det
            beror bl.a. på olika föräldraförsäkringar.
          </note>
          <note>
            En studerande mammas föräldrapenning jämfört med en höginkomsttagares
            höga ersättning ligger ljusår från varandra. Likaså finns skiktningen
            kvar efter pensioneringen.
          </note>
          <note>
            Tidigare har ju folkpensionen varit en rättighet för alla, även
            vid inflyttning och bosättning efter endast tre år, medan det
            nu krävs 40 års bosättning i landet eller 30 års förvärvsarbete
            för att få full folkpension.
          </note>
          <note>
            Våra äldre invandrare blir alltså hänvisade till socialhjälp
            i stället för folkpension, pensionstillskott och gamla KBT.
          </note>
          <note>
            En visserligen knaper men dock regelbunden bastrygghet övergår
            på detta sätt från rättighet till pension till att få nådegåvor.
            Man blir vänd ut och in vid socialen osv. Självtilliten suddas
            ut, och landets ekonomi har inte blivit bättre av den här hanteringen.
          </note>
          <note>
            Låt det viktiga sociala skyddsnätet få täppa till luckorna vid
            ålderspensioneringen!
          </note>
          <note>
            Jag vänder mig också starkt emot att det skall krävas 40 års
            tjänstgöring för full ATP, även om studier, värnplikt, arbetslöshet
            och vård av små barn får räknas in i den tiden. Det kommer främst
            att diskriminera kvinnor och de ungdomar som gått direkt från
            studier till arbetslöshet. Livsinkomsten blir grunden, vilket
            också försämrar för tidigare nämnda grupper och även för den stora
            grupp som under långa tider arbetat deltid. Den lägsta medelinkomsten
            har ju oftast lågutbildade, både män och kvinnor, samt deltidsarbetande.
          </note>
          <note>
            Men detta ärende behandlar i första hand finansieringen av pensionssystemet.
            Tidigare har finansieringen skett genom skattemedel, arbetsgivaravgifter
            och AP-fondernas avkastning. AP-fonderna, som ensamma skulle räcka
            till fem års pensionsutbetalningar.
          </note>
          <note>
            Eftersom ATP anses vara för dyrt skall det föreslagna systemet
            bli billigare för staten, och det betyder att det drabbar några.
            Det har tidigare varit en solidarisk och fördelningspolitiskt
            någorlunda rättvis finansiering.
          </note>
          <note>
            Miljöpartiet vänder sig med skärpa mot egenavgifter både i sjukförsäkringen
            och inom pensionssystemet. Vi vill ha ett solidariskt och skattefinansierat
            pensionssystem, med avgifter även på inkomster över förmånstaket
            7 ½ basbelopp.
          </note>
          <note>
            Vi vänder oss också emot premiereservsystemet, där 2 % av hela
            svenska folket skall placeras. Hela folket kommer att delta i
            ett jättestort Bingolotto, eller aktielotto kanske passar bättre.
            Pengarna undandras från att användas inom det allmänna pensionssystemet.
          </note>
          <note>
            Jag har som sagt redan yrkat bifall till reservation nr 1.
          </note>
          <note type="speaker">
            Anf. 31 LENNART KLOCKARE (s):
          </note>
          <note>
            Herr talman! Riksdagen beslöt den 8 juni 1994 att godkänna förslag
            till en genomgripande reformering av det allmänna ålderspensionssystemet.
            I propositionen som låg till grund för det här förslaget angavs
            riktlinjer för en reformering av nuvarande system och förslag
            till hur ett reformerat system för allmän ålderspension och övergång
            till detta skulle utformas.
          </note>
          <note>
            Propositionen baserades på de förslag som Pensionsarbetsgruppen
            lämnat i sitt betänkande, Reformerat pensionssystem (SOU 1994:20).
          </note>
          <note>
            Pensionsarbetsgruppens förslag var resultatet av en överenskommelse
            som träffats inom arbetsgruppen mellan företrädare för Socialdemokraterna,
            Moderata samlingspartiet, Folkpartiet liberalerna, Centerpartiet
            och kds. Företrädare för dessa partier deltog också i beredningen
            av propositionen och står bakom de revideringar som gjorts i det
            ursprungliga förslaget med anledning av remissförfarandet.
          </note>
          <note>
            Utgångspunkten för propositionen om reformering av det allmänna
            pensionssystemet var att lägga fast principerna för det framtida
            pensionssystemet. Pensionerna skall grunda sig på livsinkomstprincipen,
            vilket gör att det blir en bättre samstämmighet mellan inbetalda
            avgifter och de pensioner som man sedan får utbetalda.
          </note>
          <note>
            Det innebär vidare att inkomsterna väger lika tungt oavsett när
            under den yrkesverksamma tiden som de är intjänade.
          </note>
          <note>
            Den inkomstrelaterade ålderspensionen skall kompletteras med
            en garantipension för den som har låg eller inga inkomster under
            livet.
          </note>
          <note>
            På några punkter togs inte ställning till den slutliga utformningen
            av reformen, utan hänvisades till fortsatt beredning. Den förra
            regeringen tillsatte därför den s.k. genomförandegruppen med representanter
            för de partier som stod bakom uppgörelsen.
          </note>
          <note>
            Avsikten är att under våren 1995 lägga fram förslag till lagstiftning
            om bl.a. intjänande och uppräkning av den inkomstrelaterade pensionsrätten.
          </note>
          <note>
            Det reformerade ålderspensionssystemet är avsett att träda i
            kraft den 1 januari 1996. I vissa delar, bl.a.
          </note>
          <note>
            vad beträffar intjänande av pensionsrätt, har dock reformen betydelse
            redan från år 1995. Enligt propositionen och utskottets bedömning
            bör vissa förändringar som föranleds av reformen ha sin verkan
            redan från den 1 januari 1995. Det gäller pensionssystemets finansiering
            och avsättning av medel till ett system med individuella pensionskonton
            inom ramen för ett premiereservsystem.
          </note>
          <note>
            Fr.o.m. den 1 januari 1995 föreslås en finansiell förstärkning
            av pensionssystemet. Den föreslås utformas så att en avgift införs
            på 1 % av avgiftsunderlaget, vilket motsvaras av de inkomster
            som är pensionsgrundande och som den enskilde har betalningsansvar
            för.
          </note>
          <note>
            Avgiften tas ut på inkomster upp till 7,5 basbelopp. Från den
            1 januari 1996 föreslås även en ålderspensionsavgift på socialförsäkringsförmåner
            som är pensionsgrundande, t.ex. sjukpenningen.
          </note>
          <note>
            Vidare skall den del av inbetalda tilläggspensionsavgifter som
            kan anses belöpa på inkomster över
          </note>
          <note>
            7,5 basbelopp fr.o.m. 1995 föras löpande till statsbudgeten.
            Summan motsvarar 11 % av inbetalda medel och placeras på konton
            hos Riksgäldskontoret för att användas inom premiereservsystemet
            inom det reformerade ålderspensionssystemet.
          </note>
          <note>
            16,5 % av inbetalda avgifter skall användas till att betala utgående
            pensioner inom ramen för ett fördelningssystem. 2 % skall avsättas
            till ett premiereservsystem. I detta system kan en enskild få
            medel överförda till sitt individuella pensionskonto, men först
            sedan pensionsrätten fastställts i samband med taxering av föregående
            års inkomster.
          </note>
          <note>
            Avgifter skall inte tas ut av den som vid årets ingång fyllt
            65 år.
          </note>
          <note>
            I en motion har Ulla Hoffmann, Vänsterpartiet, anfört vissa invändningar
            mot införandet av egenavgifter. Ulla Hoffmann har vidare framfört
            Vänsterpartiets synpunkter på ett premiereservsystem.
          </note>
          <note>
            Utskottet finner att regeringens förslag ligger helt i linje
            med de beslut som riksdagen antog i juni 1994
          </note>
          <note>
            och att dessa bör ligga fast.
          </note>
          <note>
            Herr talman! Jag yrkar bifall till utskottets hemställan och
            avslag på Vänsterpartiets motion, dvs.
          </note>
          <note>
            reservation 1, som även biträds av Miljöpartiet, och reservation
            2.
          </note>
          <note type="speaker">
            Anf. 32 ULLA HOFFMANN (v):
          </note>
          <note>
            Herr talman! Jag var den person som representerade Vänsterpartiet
            i Pensionsarbetsgruppen och som även reserverade mig. Jag framförde
            synpunkten att det var en väldig brådska beträffande genomförandetiden
            som absolut inte var påkallad med tanke på de pengar som fanns
            i AP-fonderna. Svenska folket hade ingen som helst möjlighet att
            ta ställning. På ungefär två månader skulle förslaget ut på remiss
            och förankras hos människor som på den tiden skulle hinna sätta
            sig in i systemet och försöka komma med åsikter.
          </note>
          <note>
            Det som därför var positivt i detta - det var negativt att det
            fattades beslut om riktlinjerna - var att man sköt upp genomförandetiden
            till den 1 januari 1996.
          </note>
          <note>
            Det visar att loppet inte på något sätt är kört.
          </note>
          <note>
            Jag tycker alltså att vi, på grund av att vi har en ny majoritet,
            borde starta en debatt här i kammaren igen om hur systemet skall
            se ut, hur riktlinjerna skall utformas och vad vi kan göra åt
            systemet. Framför allt måste vi föra ut det till folk, så att
            de kan få en chans att sätta sig in i det hela.
          </note>
          <note type="speaker">
            Anf. 33 LENNART KLOCKARE (s):
          </note>
          <note>
            Herr talman! Ulla Hoffmann talar om premiereservsystemet och
            att det var mycket bråttom med remissförfarandet. Det är klart
            att det gick undan, men det var en bred politisk majoritet som
            stod bakom överenskommelsen.
          </note>
          <note>
            I de principer som man har lagt fast finns trots allt saker som
            inte är utredda. Här har också regeringen gett direktiv, bl.a.
            om hur kapitalförvaltningen skall skötas och hur premiereservsystemet
            bör utformas.
          </note>
          <note type="speaker">
            Anf. 34 ULLA HOFFMANN (v):
          </note>
          <note>
            Herr talman! Att det var en bred politisk majoritet må vara en
            sak, och det är möjligt att den breda politiska majoriteten bestod
            av socialdemokrater och de borgerliga partierna. Vänsterpartiet
            uteslöts ur den hemliga arbetsgrupp som jobbade med pensionssystemet.
          </note>
          <note>
            Det må vara att det fanns en bred politisk majoritet där. Men
            folkets breda lager hade inte en möjlighet att hinna ta ställning
            till hur det här skulle se ut.
          </note>
          <note>
            Först och främst vill jag påpeka att loppet inte är kört vad
            gäller pensionssystemet. Det är den ena saken. Dessutom vidhåller
            jag att det vore bra om vi kunde starta en debatt här i kammaren
            igen om hur pensionssystemet skall utformas.
          </note>
          <note type="speaker">
            Anf. 35 LENNART KLOCKARE (s):
          </note>
          <note>
            Herr talman! Jag skall inte tillägga något mer än att de frågor
            som trots allt inte är klara nu kommer att beredas vidare. Hur
            de frågorna kommer att behandlas i utskottet får vi se när de
            kommer dit.
          </note>
          <note type="speaker">
            Anf. 36 ULLA HOFFMANN (v):
          </note>
          <note>
            Herr talman! Jag vill också påpeka en annan sak.
          </note>
          <note>
            Det är att förslaget till nytt pensionssystem inte prövades ur
            jämställdhetssynpunkt, vare sig ur kvinnoperspektiv eller ur mansperspektiv.
            Med de nya direktiv som nu har kommit från jämställdhetsministern
            tycker jag att det vore en bra sak att man också ser till att
            pröva förslaget till nytt pensionssystem och det som kommer ut
            av den debatt som förhoppningsvis kommer i gång i kammaren ur
            ett jämställdhetsperspektiv.
          </note>
          <note type="speaker">
            Anf. 37 LENNART KLOCKARE (s):
          </note>
          <note>
            Herr talman! När det gäller rättvisan med pensionssystemet vill
            jag säga att det är livsinkomstprincipen som skall gälla. Det
            kan vara till fördel för den som är verksam under ett långt yrkesliv
            och som då får större delen av sin inkomst tillgodoräknad. Det
            som kan betraktas som orättvist är kanske en tolkningsfråga.
          </note>
          <note type="speaker">
            Anf. 38 ULLA HOFFMANN (v):
          </note>
          <note>
            Herr talman! Jag vill bara påpeka att livsinkomstprincipen kommer
            att verka negativt för kvinnor, därför att vi har lägre lön än
            män oberoende av var vi arbetar någonstans.
          </note>
          <note>
            I och för sig kan inte ett pensionssystem ta ansvar för arbetsmarknadens
            parters misslyckanden i den här frågan. Men ett pensionssystem
            kan antingen förstärka de här effekterna eller försöka att lindra
            dem. Därför menar jag att det är viktigt att ett sådant här förslag
            granskas ur ett jämställdhetsperspektiv.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            12 § Vissa studiestödsfrågor
          </note>
          <note>
            Föredrogs socialförsäkringsutskottets betänkande
          </note>
          <note>
            1994/95:SfU9 Vissa studiestödsfrågor (prop.
          </note>
          <note>
            1994/95:98).
          </note>
          <note type="speaker">
            Anf. 39 ULF KRISTERSSON (m):
          </note>
          <note>
            Herr talman! Dagens Nyheter införde nyligen vinjetten "Dagens
            återställare" på sin politiksida, och det är väl under den rubriken
            som dagens debatt och beslut kan antas falla.
          </note>
          <note>
            Studiestödet är en liten men ganska viktig del av landets samlade
            politik för den högre utbildningen.
          </note>
          <note>
            Praktiskt taget alla seriösa debattörer är i dag rätt eniga om
            analysen av de fundamentala problemen i svensk högre utbildning.
          </note>
          <note>
            För det första är tiden nu förbi för den idé som vi under många
            år hade om Sverige som landet med den breda och djupa kompetensen
            och om att kompetensen var vårt främsta konkurrensmedel. Det är
            mera en önskebild än en sann bild av hur Sverige ser ut. Sverige
            har halkat efter när det gäller en djupgående och bred kompetens.
          </note>
          <note>
            För det andra har Sverige en lägre andel än många andra länder
            av personer med akademisk utbildning och akademiska examina.
          </note>
          <note>
            För det tredje har de som har akademiska utbildningar ganska
            korta sådana. En mycket liten andel har en treårig eller längre
            akademisk utbildning.
          </note>
          <note>
            För det fjärde är andelen oavslutade studier stor i
          </note>
          <note>
            Sverige. Inte minst denna kammare uppvisar en god provkarta på
            personer med oavslutade studier. Det gäller också människor som
            studerar lång tid utan att bli färdiga och sådana som har ovanligt
            hög ålder för att vara studenter på grundnivå.
          </note>
          <note>
            För det femte återfinns en extremt hög andel av våra akademiker
            i offentlig sektor. Omvänt har vi i
          </note>
          <note>
            Sverige en extremt liten andel av akademiker inom den privata
            sektorn.
          </note>
          <note>
            För det sjätte har vi en spännande debatt om livslångt lärande,
            om lärande i organisationer, om en kompetensutveckling som sträcker
            sig över många år och som inte bara handlar om att studera några
            år omkring 20-årsåldern utan om att återkomma i omfattande och
            avancerade studier litet senare. Det handlar då inte om tvåveckorsutbildningar
            på någon elegant konferensgård utan om ett till ett och ett halvt
            års kunskapsfördjupning. Härför krävs att vi har system som gör
            att människor får råd att studera under sådana förhållanden.
          </note>
          <note>
            För det sjunde och sista handlar det om att alltför många, av
            kulturella eller historiska skäl, inte tar sig in. Det är ett
            bekymmer att utbildningslinjerna domineras av medelklassens medelmåttor,
            som i realiteten utestänger många av arbetarklassens begåvningar
            från svenska universitet och högskolor.
          </note>
          <note>
            Detta är problem och frågor som diskuteras i en seriös svensk
            debatt om högre utbildning vid universitet och högskolor. Det
            handlar långt ifrån bara om studiestöd, men studiestödet påverkar
            nästan varje del av denna debatt. Ett dåligt studiemedelssystem
            och studiestödssystem kan försvåra lösningen av alla dessa frågor
            och problem.
          </note>
          <note>
            Dagens återställare syftar till att riva upp ett beslut som tagits
            för att lösa en del av de problem som vi står inför. Det syftar
            över huvud taget inte till något annat.
          </note>
          <note>
            Jag har respekt, herr talman, för socialdemokraternas resonemang
            att den utredning som kommer på det här området - det skall möjligen
            påpekas att vi har haft gott om sådana utredningar - inte skall
            föregripas av en mängd beslut.
          </note>
          <note>
            Jag skulle ha haft ännu större respekt för socialdemokraterna
            om de hade haft en egen idé om i vilken riktning vi skall gå,
            en egen idé om vad som är de lösningarna på dessa problem - inte
            bara idén att riva upp det som någon annan har gjort. Men i brist
            på egna idéer på det här området nöjer man sig nu med att upphäva
            ett försök att komma till rätta med återbetalningssituationen,
            och det tycker jag är synd.
          </note>
          <note>
            Herr talman! Jag ber att få yrka bifall till reservationen vid
            betänkandet.
          </note>
          <note type="speaker">
            Anf. 40 MONA BERGLUND NILSSON (s):
          </note>
          <note>
            Herr talman! En parlamentariskt sammansatt kommitté kommer inom
            kort att tillkallas. Den får till uppgift att dra upp riktlinjer
            för en reformering av studiestödssystemet.
          </note>
          <note>
            I proposition 1994/95:98 föreslås att riksdagens beslut i juni
            1994 om vissa förändringar i studiestödssystemet skall upphävas.
            Det gäller besluten om att studiebidraget i studiemedlen skall
            avpassas till uppnådda studieresultat. Det gäller även besluten
            om att studiestödet vid deltidsstudier på mer än halvtid i kommunal
            och statlig vuxenutbildning avpassas i förhållande till studiernas
            omfattning, att återbetalning av studielån skall kunna ske genom
            annuiteter och att avskrivningen av studielån vid 65 års ålder
            skall upphöra. Ändringarna skulle ha trätt i kraft den 1
          </note>
          <note>
            juli 1995.
          </note>
          <note>
            Också beslutet om den höjning av bidragsdelen i studiemedlen
            som skulle ha genomförts den 1 januari
          </note>
          <note>
            1996 föreslås bli upphävt. Regeringen anmäler i propositionen
            dessutom sin avsikt att återinföra rätten till särskilt vuxenstudiestöd
            för studerande vid de s.k.
          </note>
          <note>
            YTH-utbildningarna.
          </note>
          <note>
            Herr talman! Eftersom det nu skall tillsättas en kommitté med
            uppgift att utreda studiestödssystemet, är det motiverat att även
            dessa frågor förs dit. Den parlamentariskt sammansatta kommittén
            aviserades i proposition 1993/94:156. Den välkomnades då av ett
            enigt socialförsäkringsutskott.
          </note>
          <note>
            Av direktiven till kommittén kommer att framgå att den skall
            göra en övergripande översyn av studiestödets funktion och effekter
            och överväga behoven av förändringar i ett helhetsperspektiv.
            Jämställdhetsaspekter skall särskilt redovisas. Meningen är att
            kommittén skall utreda förutsättningarna för ett mer sammanhållet
            studiefinansieringssystem, där både de stödformer som faller inom
            Utbildningsdepartementets område och de som faller inom Arbetsmarknadsdepartementets
            område innefattas.
          </note>
          <note>
            Herr talman! Det finns därför enligt utskottsmajoriteten goda
            skäl för att inte nu göra de förändringar i systemen som tidigare
            beslutats men som ännu ej trätt i kraft.
          </note>
          <note>
            Det är, som jag tidigare framhållit, viktigt att utredningen
            om det framtida studiestödet får utformas i ett helhetsperspektiv.
            Det är ytterst angeläget att inte förhastat vidta förändringar
            i studiestödssystemet innan sambanden inom detta system och mellan
            det och övriga delar av utbildningssytemet har belysts betydligt
            grundligare än vad som hittills redovisats.
          </note>
          <note>
            Herr talman! Jag yrkar bifall till utskottets hemställan och
            avslag på reservationen.
          </note>
          <note type="speaker">
            Anf. 41 RAGNHILD POHANKA (mp):
          </note>
          <note>
            Herr talman! Miljöpartiet de gröna välkomnar att en parlamentarisk
            kommitté för att utreda det framtida studiestödssystemet tillsätts.
            Behovet av en utredning är stort för studerande såväl vid landets
            universitet och högskolor som vid komvux. I komvux kan elever
            som sitter sida vid sida ha helt olika ekonomiskt stöd.
          </note>
          <note>
            Förra året genomfördes att studerande ofta får
          </note>
          <note>
            65 % av arbetslöshetsersättningen, som nu är 80 % av lönen. Detta
            motsvarar ungefär 51 % av den tidigare lönen. Detta har resulterat
            i en minskning av antalet ansökningar.
          </note>
          <note>
            Hela tanken att man skall få mindre när man studerar än när man
            inte gör någonting är helt absurd. Är detta att uppmuntra vuxna
            arbetslösa att studera? Med avseende på mitt eget hemlän Dalarna,
            som tillsammans med Blekinge och Gotland har flest lågutbildade
            i landet, känns den tanken ännu mer galen.
          </note>
          <note>
            Kds yttrande att studiestödet vid deltidsstudier på mer än halvtid
            i kommunal och statlig vuxenutbildning skall avpassas i förhållande
            till studiernas omfattning bör beaktas i den kommande utredningen.
          </note>
          <note>
            Ibland blir det svårt att få ihop tillräckligt många poäng för
            att få studiestöd, och också det kan leda till att personer inte
            kan studera. Det kan även gälla i fall där man redan har läst
            en del ämnen. Dessa frågeställningar är dock tillgodosedda i betänkandet.
          </note>
          <note>
            Angelägenheten av att upphäva beslutet att man även efter 65
            års ålder skall fortsätta att avbetala sina studielån var stor,
            och Miljöpartiet ser med glädje att vi på onsdag kommer att fatta
            ett sådant beslut.
          </note>
          <note>
            När det gäller bidragsdelen i studiemedlen är det
          </note>
          <note>
            Miljöpartiets åsikt att den bör utgöra hälften av studiemedlen.
            Det är angeläget att studenterna vågar satsa på studier utan att
            behöva dra på sig hundratusentals kronor i studielån, särskilt
            i dag när de inte ens är säkra på att få något arbete alls, ännu
            mindre ett arbete som gör att de någorlunda snabbt kan betala
            av sina studielån.
          </note>
          <note>
            Miljöpartiet ställer sig bakom s-förslaget att gå tillbaka till
            att ett uppnått studieresultat om 15 poäng skall räcka för erhållande
            av fortsatta lån. För närvarande kan en ordentlig halsfluss räcka
            för att man skall bli av med lånet för följande termin. Dessutom
            bör inte enbart snabbhet prioriteras när det gäller studier.
          </note>
          <note>
            I övrigt yrkar Miljöpartiet i avvaktan på den parlamentariska
            utredningen bifall till propositionen.
          </note>
          <note type="speaker">
            Anf. 42 ULF KRISTERSSON (m):
          </note>
          <note>
            Herr talman! Ingenting är lättare än att föreslå ökningar av
            bidragsbeloppen. Ingenting är heller just nu svårare än att finansiera
            den typen av ökningar.
          </note>
          <note>
            Men det är på ett principiellt plan inte bara fråga om hur generös
            man skall vara med skattebetalarnas pengar utan också en fråga
            om högre utbildning är en individuell investering och i vilken
            mån det gäller en gemensam investering, som kommer hela samhället
            till godo.
          </note>
          <note>
            Jag inser mycket väl att det inte bara är en individuell investering.
            När vi ser på kompetensutveckling i ett längre perspektiv, där
            det handlar om att införa ganska omfattande och återkommande studieperioder,
            kan vi inte lura oss själva att tro att detta är något som staten
            eller kommunerna kan betala åt den enskilde.Det kommer att krävas
            ganska ordentliga personliga investeringar, en vilja att uppoffra
            någonting personligen, men också system som täcker in de risker
            som finns för att man inte lyckas i sitt uppsåt och inte får ett
            bättre arbete som är mer kvalificerat och ger högre lön.
          </note>
          <note>
            Det finns ganska spännande resonemang just nu om kompetenskonton
            och mycket annat som ligger utanför just den här debattens ram.
            Men jag tycker att den gamla debatten, som gick ut på att tävla
            om att höja bidragen mest av alla, är en debatt som vi som tur
            är inte längre har råd med.
          </note>
          <note type="speaker">
            Anf. 43 RAGNHILD POHANKA (mp) replik:
          </note>
          <note>
            Herr talman! Staten lånar upp pengar och får ligga ute med dem
            under så lång tid, med ränta på utlandslån t.ex., så det är tveksamt
            vad staten tjänar på det.
          </note>
          <note>
            Vår riktiga plan är egentligen att det skall finnas en studielön
            med samma krav som för lån. Det skulle i längden inte kosta så
            mycket pengar som man har talat om. Vi gjorde en utredning förra
            gången vi satt i riksdagen, men den är naturligtvis föråldrad
            i dag.
          </note>
          <note>
            Den visar att ett system med studielön inte är så dyrbart. Centern
            gjorde på samma sätt.
          </note>
          <note>
            En studielön skulle löna sig, för man skulle få en rekrytering
            av högskoleutbildade människor som det finns brist på i dag. Det
            handlar om det också. Vi har brist på högkompetent personal inom
            många områden.
          </note>
          <note>
            Studielön skulle ge människor en möjlighet att satsa på en ordentlig
            utbildning. Vi behöver det.
          </note>
          <note>
            Som tur är har doktorandbidragen börjat sprida sig bland olika
            universitet och högskolor. Doktoranderna har lättare att satsa
            på en vidare forskningsutbildning.
          </note>
          <note>
            Inom humaniora är detta inte klart än. Det finns mycket att göra
            - även ekonomiskt. Studielön lönar sig i längden.
          </note>
          <note type="speaker">
            Anf. 44 ULF KRISTERSSON (m) replik:
          </note>
          <note>
            Herr talman! Jag tycker att det är litet väl enkelt att säga
            att allting lönar sig i längden varje gång man skall motivera
            en ny kostnad. Det är många saker som samverkar när vi inte lyckas
            rekrytera duktiga människor till akademisk utbildning. En sak
            som jag tycker är mer fundamental är att vi har elever i skolan
            under tolv års tid och ändå misslyckas med att ge dem den kick
            de skulle behöva för att gå vidare till universitet och högskolor.
            Det handlar mer om det misslyckandet än om misslyckande med t.ex.
            studiemedel eller studielön.
          </note>
          <note>
            "Studielön" antyder dessutom att det är en i allt väsentligt
            statlig eller samhällelig sak att man skall få betalt för att
            utveckla och investera i sin egen kunskap och kompetens. Jag tror
            att det är helt fel tänkt. Jag tror att vi kommer att förvrida
            människors motiv att satsa på utbildningar som de själva tycker
            är viktiga och som de själva tror kommer att ge någonting på lång
            sikt.
          </note>
          <note>
            Det finns också mer praktiska problem. Pohanka säger att vi skall
            behålla rätten att avskriva skulderna vid 65 års ålder. Det är
            en av de saker som samverkar i ett slags skuldspekulation i studiemedel
            i dag. Människor vet att man inte kommer att ha någon rimlig chans
            att betala tillbaka sina studieskulder om de är tillräckligt höga.
            Det är orimligt att ha system som gör att människor vid 20-25
            års ålder leds in i ett resonemang om att någon annan får betala
            till slut och spekulerar i detta. Därför vore det bättre att genomföra
            de regler som säger att skulden skall betalas så länge som möjligt.
          </note>
          <note type="speaker">
            Anf. 45 RAGNHILD POHANKA (mp) replik:
          </note>
          <note>
            Herr talman! Det är klart att man skall betala sina skulder,
            men varför kan man ofta inte göra det före 65
          </note>
          <note>
            års ålder? Det beror på deltidsarbete - man har kanske småbarn
            - och som det ser ut i dag kan det också bero på att man är arbetslös.
            Vi menar att personen skall få betala så mycket som den orkar.
            Om det skulle bli något kvar vid pensioneringen avskrivs lånet.
            Jag tycker att det är naturligt. Om Ulf Kristersson har lyssnat
            på pensionsdebatten tidigare skulle det som sagts där också kunna
            ge honom en tankeställare.
          </note>
          <note>
            Om man hade studielön eller åtminstone höjde bidragsdelen skulle
            människor inte behöva kräva höga löner på grund av sina höga studieskulder.
            Staten skulle då inte behöva ge så höga löner som i dag. Har man
            250 000 i studieskuld behöver man en hög lön för att lånen över
            huvud taget skall minska. Det är väl bara räntor man betalar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            13 § Finska språkets ställning i Sverige
          </note>
          <note>
            Föredrogs utbildningsutskottets betänkande
          </note>
          <note>
            1994/95:UbU4 Finska språkets ställning i Sverige
          </note>
          <note>
            (skr. 1994/95:1).
          </note>
          <note type="speaker">
            Anf. 46 RUNE RYDÉN (m):
          </note>
          <note>
            Herr talman! Vi skall nu behandla regeringens skrivelse om det
            finska språkets ställning i Sverige.
          </note>
          <note>
            Låt mig först säga att jag tycker att betänkandet och framför
            allt den skrivelse som ligger bakom betänkandet är utomordentligt
            föredömliga på flera sätt.
          </note>
          <note>
            För det första behandlar skrivelsen det finska språkets ställning
            i historisk belysning, och för första gången har vi en bra skildring
            av utvecklingen under historiens lopp.
          </note>
          <note>
            För det andra kommer det i skrivelsen fram en lång rad förslag
            om beslut som vi i utskottet ställer oss bakom och som vi tycker
            är viktiga för att ytterligare stärka det finska språkets ställning
            här i Sverige.
          </note>
          <note>
            Det är ett språk som har funnits här av hävd och som har en alldeles
            speciell ställning i det svenska samhället.
          </note>
          <note>
            Låt mig därför, herr talman, utdela beröm till dem som har skött
            utredningen och som ligger bakom skrivelsen. Det är inte alltid
            man får del av så pass läsvärda tankegångar och framför allt konkreta
            och bra förslag.
          </note>
          <note>
            Den reservation till utskottets ställningstagande som jag skall
            tala för berör därför inte några stora skillnader i synen på det
            finska språkets ställning, utan mer skillnaden i uppfattning om
            de fristående skolornas ställning i Sverige. Vi reservanter instämmer
            i den uppfattning som kommer fram i skrivelsen, dvs. att möjligheten
            att stärka och driva fristående finska skolor är en av de enskilt
            viktigaste insatserna för det finska språkets utveckling här i
            Sverige. De ekonomiska villkoren för dessa skolor måste därför
            enligt vår uppfattning tryggas.
          </note>
          <note>
            Tyvärr är det så, herr talman, att vi reservanter inte känner
            oss särskilt trygga på denna punkt med den nya regeringen. Det
            finns uttalanden från bl.a.
          </note>
          <note>
            ledande företrädare i utbildningsutskottet som visar att dessa
            friskolor i framtiden kan komma att leva i en mycket farlig värld.
            Därför yrkar jag bifall till reservation nr 1 till utbildningsutskottets
            betänkande nr 4.
          </note>
          <note>
            Jag vill också säga, herr talman, att det är helt klart att vi
            i utskottet är helt eniga om de viktiga sakerna i regeringens
            skrivelse. Det gäller t.ex. tillsättande av en parlamentarisk
            beredning för att utreda om vi i Sverige skall underteckna Europarådets
            konvention om regional- och minoritetsspråk.
          </note>
          <note>
            I förstone kan det tyckas mycket enkelt att svara på den frågan.
            Svaret är självfallet "ja". Men när man analyserar frågan litet
            närmare finns det en hel del hållhakar och bekymmer som måste
            utredas innan vi i
          </note>
          <note>
            Sverige kan underteckna den konventionen. Det räcker med att
            peka på det faktum att vi har flera andra stora minoritetsspråk.
            Vi har också en regional fördelning av de olika språken i Sverige
            som gör att vi inte ensidigt kan ställa upp på Europarådets konvention
            i den nuvarande lydelsen.
          </note>
          <note>
            Dessutom avser regeringen att besluta om särskilda anordningar
            på skolans område som ytterligare stöder det finska språkets ställning
            här i Sverige.
          </note>
          <note>
            Skolverket har också i uppdrag att anordna språkprov i finska
            på grundskolenivå och gymnasienivå för att sprida information
            om undervisningen på finska osv.
          </note>
          <note>
            Allt detta tycker vi är väldigt bra.
          </note>
          <note>
            Vi vill dock peka på att finskan redan i dag har något av en
            särställning här i Sverige. Det gäller i hemspråksundervisningen,
            där det för finska språket -
          </note>
          <note>
            och för samiska och zigenska elever - inte finns någon begränsning
            vare sig när det gäller elevantalet eller den tid eleverna kan
            få hemspråksundervisning.
          </note>
          <note>
            För övriga språk finns det som ni vet en begränsning som innebär
            att det skall vara grupper om minst fem elever och att eleverna
            kan få undervisning i max sju år. För finska finns inte denna
            begränsning, utan eleverna kan få undervisning genom hela skolan.
            Detta tycker vi är riktigt och viktigt, och vi tycker att det
            skall fortsätta på det sättet.
          </note>
          <note>
            Vi anser det också väsentligt att vi i Sverige har en naturlig
            tvåspråkighet när det gäller finska och svenska, och att den skall
            utvärderas genom högskolan i
          </note>
          <note>
            Luleå, vilket nu sker. Vi kommer noggrant att följa utvecklingen
            på detta område. Slutrapport skall avges
          </note>
          <note>
            1995 - alltså nästa år.
          </note>
          <note>
            Kort sagt, herr talman, tycker jag att regeringens skrivelse
            är något av ett föredöme för andra skrivelser som vi får ta emot.
            Jag ställer mig bakom utskottets betänkande, men jag yrkar bifall
            till reservation nr 1.
          </note>
          <note type="speaker">
            Anf. 47 MICHAEL STJERNSTRÖM (kds):
          </note>
          <note>
            Herr talman! Jag vill säga några ord om den del i betänkandet
            som handlar om tvåspråkig undervisning för finskspråkiga elever.
            I betänkandet framgår att försöksverksamhet med tvåspråkighet
            bedrivs i 18
          </note>
          <note>
            kommuner. Vidare framgår i betänkandet att verksamheten har utvärderats
            och befunnits vara framgångsrik. Konkreta resultat som rapporterats
            från olika projekt talar t.ex. om förändringar av elevers studieval
            i för eleverna positiv riktning, ökad skrivlust hos elever, säkrare
            språkbehandling, förstärkt tvåspråkighet samt bättre samverkan
            med lärare.
          </note>
          <note>
            Regeringens förslag borde ha kompletterats med en diskussion
            av inte bara möjligheten till tvåspråkig undervisning utan också
            av en eventuell skyldighet.
          </note>
          <note>
            Tvåspråkig undervisning med goda resultat finns dokumenterad
            från många länder. Inte minst gäller det undervisningen i Finland
            för den svenskspråkiga minoriteten. Där finns det ingen anledning
            att längre bedriva s.k. försök med tvåspråkig undervisning.Den
            socialdemokratiska regeringen verkar inte vara beredd att visa
            finskans särställning.
          </note>
          <note>
            Den försöksverksamhet med tvåspråkig undervisning i grundskolan
            som hittills bedrivits har som sagt utfallit mycket väl. Ytterligare
            försök kan inte tillföra kunskap som är väsentlig för att riksdagen
            skall kunna fatta beslut. Därför bör det nu införas bestämmelser
            som anger under vilka omständigheter kommunerna är skyldiga att
            anordna tvåspråkig undervisning för finskspråkiga elever i hela
            grundskolan.
          </note>
          <note>
            Skolverket bör få i uppdrag att utforma förslag till timplan
            för sådan tvåspråkig undervisning i grundskolan. Det är nämligen
            inte klart uttalat i kommunernas skolplaner att det finska språket
            har en särställning.
          </note>
          <note>
            Det finska språket måste erkännas som ett inhemskt språk i Sverige.
          </note>
          <note>
            Skolverket bör få i uppdrag att utforma sitt förslag till timplan
            för tvåspråkig undervisning i enlighet med förslag från arbetsgruppen
            för stärkande av det finska språkets ställning. Förslaget bör
            utformas så, att det också kan gälla mindre grupper av elever
            än en hel klass och avse en sverigefinsk utbildningslinje inom
            grundskolan. Förslaget bör också innehålla regler om i vilka fall
            kommunerna har skyldighet att inrätta en sådan utbildningslinje.
            Timplanen bör innehålla minimigränser för antalet undervisningstimmar
            både på respektive i svenska och på respektive i finska.
          </note>
          <note>
            Timplanen skall vara utformad så att studierna efter grundskolan
            kan fortsättas i ett svenskt gymnasium samt, efter finskt språkprov,
            även i ett finskt gymnasium.
          </note>
          <note>
            Jag yrkar således bifall till Kristdemokraternas reservationer
            nr 1 och nr 2.
          </note>
          <note type="speaker">
            Anf. 48 RUNE RYDÉN (m) replik:
          </note>
          <note>
            Herr talman! Vad Michael Stjernström säger kan i förstone verka
            väldigt bestickande och självklart, men vid närmare analys faller
            det på sin egen orimlighet.
          </note>
          <note>
            Han talar vältaligt för att tvåspråkig undervisning skall finnas
            tillgängligt för finskspråkiga elever i hela grundskolan, alltså
            överallt i Sveriges rike. Detta faller på sin egen orimlighet.
            Det finns inte förutsättningar för att ge finskspråkiga elever
            möjligheter till undervisning på finska utöver hemspråksundervisningen,
            dvs. att införa tvåspråkighet i klasserna över hela riket.
          </note>
          <note>
            Jag kan som exempel ta min egen kommun. Vi hade, om jag inte
            har räknat fel, vid senaste folkräkningen 138 språk företrädda,
            och finskan är ett av de mindre språken. Det är inte det allra
            minsta, men det är helt klart ett av de mindre; i storleksordning
            kommer det ungefär på hundrade plats bland de 138 språken. Det
            är ett litet språk med få företrädare. I den skola där mina egna
            barn går kan jag inte erinra mig någon enda finskspråkig elev.
            Det finns säkert någon här och där i de lundensiska skolorna.
          </note>
          <note>
            Skall man enligt Michael Stjernströms uppfattning ge möjligheter
            för dessa fåtal finskspråkiga elever att gå i tvåspråkig undervisning?
            De har ju, det vill jag peka på än en gång, möjligheter att ta
            del av hemspråksundervisning. De finskspråkiga eleverna är också
            undantagna från de begränsningar som gäller för andra hemspråkselever.
            Bland finskspråkiga elever är det nämligen inte nödvändigt att
            vara minst fem elever i gruppen för att man skall få hemspråksundervisning,
            och det finns heller inte någon begränsning vad gäller i hur många
            år dessa elever kan få hemspråksundervisning.
          </note>
          <note>
            Borde inte detta, Michael Stjernström, vara tillräckligt i de
            delar av landet där de finska eleverna inte är så talrika? Man
            borde också betänka de tekniska problem som uppstår om vi i det
            här sammanhanget närmar oss Europarådets konvention om minoritetsspråks
            ställning.
          </note>
          <note type="speaker">
            Anf. 49 MICHAEL STJERNSTRÖM (kds)
          </note>
          <note>
            replik:
          </note>
          <note>
            Herr talman! Som jag sade i mitt anförande är det viktigt att
            finskan får ställning av inhemskt språk. Det är inte orimligt
            att just det finska språket har en särställning i Sverige. Finska
            språket har en mycket lång tradition i Sverige. Lika länge som
            den svenska nationen har funnits har det finska språket funnits
            med. En gång i tiden ingick faktiskt 90 % av alla finskspråkiga
            i det svenska riket. Det finns här en lång tradition.
          </note>
          <note>
            De närmare reglerna för detta får, som jag också sade, utformas
            av Skolverket.
          </note>
          <note>
            Jag tycker alltså att vi i jämförelse med vad som gäller i dag
            skall flytta fram positionerna för finska språket.
          </note>
          <note type="speaker">
            Anf. 50 RUNE RYDÉN (m) replik:
          </note>
          <note>
            Herr talman! Vi är helt överens om det Michael
          </note>
          <note>
            Stjernström sade sist, nämligen att man skall flytta fram positionerna
            för det finska språket i Sverige.
          </note>
          <note>
            Men jag vill ändå peka på att det, som jag tidigare nämnde, inte
            är fullt så enkelt som Michael Stjernström vill göra det till.
            Vi måste tänka också på de praktiska omständigheterna.
          </note>
          <note>
            För övrigt finns det olika uppfattningar om fördelarna med den
            tvåspråkiga undervisningen. Visserligen har man i de preliminära
            rapporter som har tagits fram vid Högskolan i Luleå pekat på positiva
            effekter, men jag skulle också kunna räkna upp en lång rad amerikanska
            erfarenheter, som pekar på motsatsen.
          </note>
          <note>
            Det vi utan att gå för långt kan säga här är att forskarvärlden
            i allra högsta grad är delad vad gäller uppfattningen om värdet
            av en absolut tvåspråkighet.
          </note>
          <note>
            Därför tycker jag att Michael Stjernström har gått litet för
            långt i sitt ställningstagande. Han borde ha kunnat ställa sig
            bakom utskottets hemställan i dess helhet.
          </note>
          <note type="speaker">
            Anf. 51 NALIN BAKSI (s):
          </note>
          <note>
            Herr talman! Jag vill börja med att yrka bifall till utskottets
            hemställan. Utskottet delar regeringens och motionärernas uppfattning
            om att det finska språkets särställning bör beaktas på olika nivåer
            i det svenska samhället och att språkets ställning på skolområdet
            bör stärkas. Det är viktigt att finska elever i Sverige får undervisning
            i skolan i sitt modersmål.
          </note>
          <note>
            Av skrivelsen och av vad som redovisats tidigare framgår att
            finskans ställning har förbättrats inom skolväsendet. I samband
            med att en ny timplan för grundskolan införs nästa läsår sker
            en ytterligare förstärkning av finska språkets ställning. Genom
            skrivelsen har regeringen åter uppmärksammat finska språket och
            slagit fast dess särställning i det svenska samhället. Åtgärder
            aviseras i syfte att öka möjligheterna för skolhuvudmännen att
            anordna finsk undervisning och därtill stimulera den.
          </note>
          <note>
            Utskottet förutsätter sålunda att såväl skolhuvudmännen som elever
            och föräldrar skall få information om de möjligheter som finns
            till undervisning i och på finska.
          </note>
          <note>
            Utskottet avstyrker reservation 1, eftersom en fristående skola
            i vissa fall är ett alternativ till den undervisning som erbjuds
            i den kommunala skolan.
          </note>
          <note>
            Kommunerna kan emellertid inte fritas från sitt ansvar genom
            att hänvisa föräldrar och elever till möjligheten att starta egna
            finskspråkiga skolor.
          </note>
          <note>
            Utskottet avstyrker också den andra reservationen, men utskottet
            ser positivt på den försöksverksamhet som i dag bedrivs med tvåspråkig
            undervisning och noterar med tillfredsställelse regeringens avsikt
            i vad gäller tvåspråkig undervisning. Utskottet är däremot inte
            berett att redan nu föreslå att en skydlighet införs för kommunerna
            att anordna sådan undervisning, inte minst mot bakgrund av att
            det alltjämt pågår en vetenskaplig utvärdering av verksamheten.
            Utskottet utgår emellertid från att regeringen kommer att fastställa
            en timplan för den aktuella undervisningen.
          </note>
          <note>
            När det gäller radio- och TV-sändningar på finska språket följer
            utbildningsutskottet rekommendationen i kulturutskottets yttrande.
            Utskottet är enigt på den punkten, så det är inte mycket att orda
            om.
          </note>
          <note type="speaker">
            Anf. 52 RUNE RYDÉN (m) replik:
          </note>
          <note>
            Herr talman! Det är inte så stora skillnader mellan
          </note>
          <note>
            Nalin Baksis och min uppfattning rörande utbildningsutskottets
            hemställan vad gäller det finska språkets ställning i Sverige.
            Vi har dock olika uppfattningar på en punkt, och det är där vi
            har reserverat oss. Det gäller de fristående skolornas ställning
            och risken för att de i framtiden kan råka ut för problem, vilket
            jag antydde i mitt anförande.
          </note>
          <note>
            Jag vill peka på att vi helt ställer oss bakom det
          </note>
          <note>
            Nalin Baksi sade om att kommunerna har det yttersta ansvaret
            för de finskspråkiga elevernas språkliga och kunskapsmässiga utveckling.
            Kommunerna får sålunda inte undandra sig ansvaret att anordna
            finskspråkig undervisning eller undervisning i finska i form av
            hemspråk eller B-språk. På den punkten skiljer sig våra uppfattningar
            inte åt.
          </note>
          <note>
            Vad vi vänder oss emot är den misstro som då och då utsås av
            socialdemokrater mot de fristående skolorna, en anda som också
            lyser igenom i den motion av Sinikka Bohlin som utskottet har
            behandlat. Det är skälet till att vi har reserverat oss på just
            den punkten.
          </note>
          <note>
            Vi har emellertid inte reserverat oss vad gäller kommunernas
            ansvar, utan därom är vi helt ense.
          </note>
          <note type="speaker">
            Anf. 53 NALIN BAKSI (s) replik:
          </note>
          <note>
            Herr talman! Jag är glad över att Rune Rydén ställer sig bakom
            utskottets hemställan. Att vi tar avstånd från skrivelsen beror
            på att vi motsätter oss tanken att endast friskolorna skulle ha
            ansvaret för att bära det finska kulturarvet. Vi har inte för
            avsikt att hindra friskolor, utan möjligheten att välja friskola
            finns kvar. Vi håller nu på att se över denna fråga.
          </note>
          <note>
            Det är fortfarande kommunerna som har ansvaret för att varje
            invandrad elev får hemspråksundervisning.
          </note>
          <note type="speaker">
            Anf. 54 RUNE RYDÉN (m) replik:
          </note>
          <note>
            Herr talman! Hur Nalin Baksi kan få det till att regeringens
            skrivelse skulle gå ut på att det enbart är de fristående skolorna
            som bär det finska kulturarvet vidare övergår mitt förstånd.
          </note>
          <note>
            Jag har tidigare i dag berömt den här skrivelsen för den utomordentliga
            täckning som där finns över vad som sker vad gäller det finska
            språkets ställning i
          </note>
          <note>
            Sverige och över utvecklingen på området. Verksamhet förekommer
            på väldigt många områden. Därtill,
          </note>
          <note>
            Nalin Baksi, trycks det i skrivelsen mycket starkt på att kommunerna
            har det övergripande ansvaret. Jag tror att det bara är socialdemokratisk
            illvilja mot friskolorna i Sverige som ligger bakom det här försöket
            till krypskytte mot friskolorna.
          </note>
          <note type="speaker">
            Anf. 55 NALIN BAKSI (s) replik:
          </note>
          <note>
            Herr talman! Som jag sade tidigare, håller Socialdemokraterna
            på att titta på frågan när det gäller friskolor. Det finns inte
            någon illvilja.
          </note>
          <note>
            Jag hoppas att Rune Rydén har läst sidan 6 i skrivelsen. Det
            står exakt så här: "Fortsatt gynnsamma möjligheter att starta,
            driva och utveckla fristående skolor är, enligt regeringens bedömning,
            en av de enskilt viktigaste insatserna för det finska språkets
            ställning." Vi menar att det är kommunerna som har huvudansvaret.
            Vi kan inte ställa de fristående skolorna till svars när saker
            och ting går fel, utan det är kommunerna som har det största ansvaret.
          </note>
          <note type="speaker">
            Anf. 56 LENNART ROHDIN (fp):
          </note>
          <note>
            Herr talman! När riksdagen nu äntligen slår fast det finska språkets
            särställning i det svenska samhället innebär det inte bara ett
            senkommet erkännande till våra finsktalande invånare, utan också
            att vi hittar tillbaka till vår egen historia. Det är inget nytt
            förhållande, utan det innebär bara att det som alltid varit nu
            också får ett stadfäst erkännande i Sveriges riksdag.
          </note>
          <note>
            1809 års fred innebar inte att Sverige förlorade
          </note>
          <note>
            Finland, utan att det historiska Sverige delades och att de två
            konstituerande delarna gick varsin väg. Det finns ingen anledning
            att i dag gråta över det som skedde. Dagens Sverige respektive
            Finland har utvecklats till två skilda nationella samhällen, som
            står stabilt på egna ben.
          </note>
          <note>
            Men vi får aldrig - vilket det ibland funnits tendenser till
            såväl i Sverige som i Finland - glömma eller förneka att våra
            rötter är gemensamma, att vår historia är gemensam och att vårt
            gemensamma kulturarv binder oss samman. Det kan kanske ses som
            ödesbetingat att vi nu gemensamt tar steget in i den europeiska
            gemenskapen vid nyår, trots en historia de sista två seklerna
            som har präglats av geopolitiska stormaktsförhållanden i det nordiska
            området och som mera markerat åtskillnad än det gemensamma, såsom
            det var när Ålands hav och Bottenhavet var vårt gemensamma innanhav.
          </note>
          <note>
            Trots de 185 år som gått sedan freden 1809 är det svenska i Finland
            och det finska i Sverige ett historiskt och naturligt inslag och
            kan inte tänkas bort. Det undanskyms inte av att det finska i
            Sverige många gånger ringaktats eller gömts undan, också som resultat
            av myndigheternas agerande. Det kanske är ett resultat av ett
            långvarigt trauma som en följd av att våra vägar skildes i följderna
            av Napoleonkrigens härjningar för snart 200 år sedan.
          </note>
          <note>
            Herr talman! Det finska språket har således alltid varit i Sverige.
            Det gäller inte bara i Tornedalen, och det undanskyms inte heller
            av att den största delen av den finsktalande befolkningen i vårt
            land i dag är resultatet av en sentida invandring. Finnskog och
            finnmark är inte bara geografiska namn i södra Norrland, Bergslagen,
            Dalarna och Värmland, utan speglar en närvaro som präglat dessa
            bygder och den folkliga kultur som är en del av vårt svenska kulturarv.
            Detta förhållande gör att frågan om det finska språkets ställning
            i Sverige är helt skild från andra invandrargruppers ställning
            i vårt land.
          </note>
          <note>
            Jag vill gärna instämma i det särskilda yttrande som Andreas
            Carlgren fogat till utbildningsutskottets betänkande. Det vore,
            för att hitta en rimlig hantering i praktiken av det finska språkets
            särställning, säkert värdefullt om Sverige kunde ansluta sig till
            Europarådskonventionen om regional- och minoritetsspråk.
          </note>
          <note>
            Jag vill dock understryka att den parlamentariska beredning som
            aviserats har en viktig uppgift att klarlägga konsekvenserna av
            ett biträdande till konventionen och också att klarlägga skillnaderna
            i förhållande till de många invandrarspråken i vårt land.
          </note>
          <note>
            Detta arbete har försenats, men det principiella ställningstagande
            riksdagen nu gör om det finska språkets särställning i det svenska
            samhället bör underlätta att hitta en hantering som inte får oförutsedda
            prejudicerande effekter.
          </note>
          <note>
            Europarådskonventionen har som bekant funnits i åtskilliga år
            utan att de senaste regeringarna på allvar börjat bereda frågan
            om hur den skall tillämpas i vårt land. Det ger inte några bra
            signaler till de många invånare i Sverige som konventionen avses
            understödja. Det är hög tid att arbetet med denna beredning kommer
            i gång.
          </note>
          <note>
            Herr talman! Som framhålls i den gemensamma reservationen är
            frågan om fristående finskspråkiga skolor kanske den viktigaste
            för att de finsktalande i
          </note>
          <note>
            Sverige skall kunna göra allvar av vårt uttalande om det finska
            språkets särställning i det svenska samhället. Den förra regeringens
            beslut om skolpeng innebar ett stort steg i förverkligandet i
            praktiken av dessa mål, liksom det var värdefullt också för våra
            invandrargrupper.
          </note>
          <note>
            Även om den nya regeringens inställning till skolpengen motiveras
            av andra skäl, finns det stor anledning till oro inför hur de
            fristående finskspråkiga skolorna kan komma att drabbas och framför
            allt hur det blir med dem som ännu inte kommit i gång. Här står
            ideologiska jämlikhetsskäl mot lika angelägna krav på verklig
            rätt till valfrihet och mångfald - inte minst för att möjliggöra
            det mångkulturella samhälle som vi ändå har och ibland t.o.m.
            berömmer oss för.
          </note>
          <note>
            Detta kan givetvis inte frita kommunerna från deras skyldigheter
            gentemot finsktalande elever som inte går i en fristående finskspråkig
            skola.
          </note>
          <note>
            Nu är det finska språkets särställning i det svenska samhället
            fastslagen - nu gäller det att fylla det med innehåll. Det återstår.
            Det gäller inte minst hur frågorna om radio- och TV-sändningar
            på finska språket skall hanteras, vilket framhålls i flera av
            motionerna.
          </note>
          <note>
            Svårigheterna, t.ex. när det gäller de upphovsrättsliga förhållandena,
            är väl kända utan att något avgörande skett för att lösa problemen.
            Det är inte längre tillfredsställande.
          </note>
          <note>
            Herr talman! Jag yrkar bifall till reservation 1 och i övrigt
            till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            14 § Tillsyn av spårbunden trafik
          </note>
          <note>
            Föredrogs trafikutskottets betänkande
          </note>
          <note>
            1994/95:TU3 Tillsyn av spårbunden trafik (förs.
          </note>
          <note>
            1994/95:RR7).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            15 § Frivillig miljöstyrning och miljörevision
          </note>
          <note>
            Föredrogs jordbruksutskottets betänkande
          </note>
          <note>
            1994/95:JoU9 Frivillig miljöstyrning och miljörevision (prop.
            1994/95:101).
          </note>
          <note type="speaker">
            Anf. 57 ROY OTTOSSON (mp):
          </note>
          <note>
            Herr talman! Det här ärendet gäller frivillig miljöstyrning och
            miljörevision, och det handlar om att
          </note>
          <note>
            Sverige nu i sin lagstiftning tar in en förordning från
          </note>
          <note>
            Europeiska unionen. Jag har inget avvikande yrkande.
          </note>
          <note>
            Jag tycker att det är bra att vi i svensk lagstiftning tar in
            regler som kan stimulera företagen att ackreditera sig för miljörevision.
          </note>
          <note>
            Det intressanta i sammanhanget är den diskussion om miljörevision
            som vi har fört i Sverige sedan många år tillbaka, där tanken
            har varit att man skulle införa en obligatorisk, årlig miljörevision
            för alla miljöfarliga verksamheter och att den skulle presenteras
            offentligt, ungefär på samma sätt som den ekonomiska revisionen.
          </note>
          <note>
            Detta tillfälle, med anledning av EU:s frivilligregler, har nu
            gått regeringen förbi. Man har i propositionen lagt sig precis
            på den miniminivå som man kan lägga sig på och har inte tagit
            ett enda steg därutöver.
          </note>
          <note>
            Det bekräftar den misstanke jag och många med mig, inte minst
            inom miljörörelsen, har haft under hela den kampanj som förevar
            folkomröstningen om svenskt medlemskap, nämligen att Sverige inte
            kommer att utnyttja EU-reglerna som en plattform och avstamp för
            radikalare regler på miljöområdet, utan tvärtom lägger sig på
            en miniminivå.
          </note>
          <note>
            Det här är väldigt tydligt. Naturvårdsverket i Sverige har tidigare
            tagit fram krav på miljörevision och utformningen av en sådan,
            och de kraven är betydligt mera radikala än det här. Det sägs
            inte ett ord om det i propositionen, utan man går förbi det. Jag
            tycker att det är synd att regeringen inte utnyttjar den möjligheten.
          </note>
          <note>
            Vi från Miljöpartiet de gröna återkommer under den allmänna motionstiden
            och tar upp mera radikala krav på utformningen av en miljörevision
            i Sverige.
          </note>
          <note>
            Vi hoppas också att vi kan få en bättre debatt här i riksdagens
            kammare än den vi fått i dag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            16 § Ändring i lagen om Konungariket Sveriges stadshypotekskassa,
            m.m.
          </note>
          <note>
            Föredrogs näringsutskottets betänkande
          </note>
          <note>
            1994/95:NU6 Ändring i lagen om Konungariket Sveriges stadshypotekskassa,
            m.m. (prop.
          </note>
          <note>
            1994/95:82).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            17 § Införande i EES-avtalet av direktiv om insättningsgaranti
          </note>
          <note>
            Föredrogs näringsutskottets betänkande
          </note>
          <note>
            1994/95:NU7 Införande i EES-avtalet av direktiv om insättningsgaranti
            (prop. 1994/95:113).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            18 § Ändringar i lagstiftningen för värdepappersfonder
          </note>
          <note>
            Föredrogs näringsutskottets betänkande
          </note>
          <note>
            1994/95:NU11 Ändringar i lagstiftningen för värdepappersfonder
            (prop. 1994/95:107).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            19 § Förlängd försöksverksamhet med kooperativ hyresrätt m.m.
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU7 Förlängd försöksverksamhet med kooperativ hyresrätt
            m.m. (prop. 1994/95:64).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            20 § Ändrat ikraftträdande av ändringar i plan- och bygglagen,
            m.m.
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU8 Ändrat ikraftträdande av ändringar i plan- och bygglagen,
            m.m. (prop 1994/95:106).
          </note>
          <note type="speaker">
            Anf. 58 INGRID SKEPPSTEDT (c):
          </note>
          <note>
            Herr talman! De ändringar i plan- och bygglagen som antogs av
            riksdagen i juni 1994 med ikraftträdande i januari 1995 föreslås
            nu framflyttade till den 1
          </note>
          <note>
            juli 1995.
          </note>
          <note>
            Anledningen är, enligt regeringen, Boverkets skrivelse om att
            tiden anses för knapp för att man skall hinna med de ändringar
            och förberedelser som måste göras. Andra som berörs har ju på
            ett eller annat sätt förberett sig på en ändring till den 1 januari.
            Det är kommuner och enskilda företag, och för dem blir det nu
            problem.
          </note>
          <note>
            Regeringen gör ingen annan bedömning, utan anför för sin del
            att det finns behov av att ytterligare bereda de föreskrifter
            som Boverket skall utfärda till de nya lagreglerna. För vår del
            anser vi inte att det är påkallat att ändra tidpunkten för ikraftträdande.
            Det bör påpekas att de förändringar som ändringar i planoch bygglagen
            syftar till är just förenklingar och inte tvärtom.
          </note>
          <note>
            De lagändringar i plan- och bygglagen, proposition 1993/94:178,
            som vi föreslog och som riksdagen biföll var kända under lång
            tid. Vidare hade berörda parter god tid på sig för att vidta åtgärder
            och förbereda de förändringar som regeringens och riksdagens ställningstagande
            innebar. Eftersom parterna redan är förberedda på ändringen i
            lagen och har planerat sin verksamhet utifrån det faktum att ikraftträdandet
            sker vid årsskiftet, kommer en ändring av tidpunkten nu att skapa
            onödig oreda. Därför bör den avslås.
          </note>
          <note>
            I och med de förslag vi presenterade gavs en klar rollfördelning,
            där tillverkarna har ett mer uttryckligt producentansvar. De förändringar
            som vi föreslog på tillsyns- och kontrollområdet bygger på EG:s
            helhetssyn på provning och kontroll. Staten fastställer egenskapskrav
            som produkter skall uppfylla. Kommunen ger tillstånd, och byggherren
            har det odelade ansvaret för att kraven uppfylls. Den oklara ansvarsfördelning
            som i dag råder riskerar att förlängas om ikraftträdandet skjuts
            på framtiden.
          </note>
          <note>
            Vi vet att det finns mängder av s.k. sjuka hus, som har som följdverkan
            att många människor mår dåligt.
          </note>
          <note>
            Att detta får fortsätta ytterligare ett halvår innan några förändringar
            sker är djupt beklagligt.
          </note>
          <note>
            Herr talman! Det förefaller rimligt att anta att byggandet kommer
            att öka under våren 1995. Under denna tid kommer projektering
            att ske och tillstånd för byggande att erhållas. Det vore synnerligen
            olyckligt att med detta som bakgrund fortsätta med en oklar ansvarsfördelning
            och ett till synes onödigt dubbelkommando. Det torde inte råda
            någon oenighet om att dessa lagändringar är påkallade av praktiska
            skäl.
          </note>
          <note>
            Herr talman! Jag yrkar bifall till reservationerna till bostadsutskottets
            betänkande nr 8.
          </note>
          <note type="speaker">
            Anf. 59 RUNE EVENSSON (s):
          </note>
          <note>
            Herr talman! Det ärende vi nu behandlar avser ändrat ikraftträdande
            av ändringar i plan- och bygglagen, PBL. Beslutet om dessa ändringar
            fattades av riksdagen i juni i år. Majoriteten bestod då av de
            borgerliga regeringspartierna och Ny demokrati.
          </note>
          <note>
            Vi socialdemokrater yrkade avslag på lagförslaget därför att
            vi ansåg att regeringen börjat i fel ände, när man i en genomgripande
            genomgång av hela lagen börjar med bygglovsbefrielse och kontroll.
            Vi ansåg att regeringen borde ha börjat med översiktsplanen eller
            lagt fram ett samlat förslag om hela PBL.
          </note>
          <note>
            PBL genomfördes en gång genom en kompromiss i riksdagen mellan
            Socialdemokraterna och Centern och till stora delar också Vänsterpartiet.
            Vi hade förväntat oss att Centern efter ett maktskifte skulle
            samråda med oss om ändringar i lagen, eftersom vi gemensamt stod
            bakom den. Så blev det inte. Det visar att Centern inte är att
            lita på i dessa sammanhang, detta speciellt då frågan handlades
            av en centerpartistisk minister.
          </note>
          <note>
            Lagändringen har bara i begränsad omfattning sin grund i erfarenheter
            av tillämpningen av PBL. Den har i hög grad styrts av önskan att
            lämna mer av byggnaders utformning och kvalitet till den s.k.
            marknaden.
          </note>
          <note>
            Jag är inte den som är långsint, utan jag har föreslagit Miljödepartementet
            samråd med andra partier inför de återstående delarna av PBL-utredningens
            behandling.
          </note>
          <note>
            Propositionen var hastigt ihopkommen och dåligt genomtänkt. Många
            frågor om det praktiska hanterandet ute i kommunerna har inte
            fått någon tillfredsställande lösning. Jag anklagade utredaren
            för att ha dålig kontakt med handläggarna ute i kommunerna i de
            frågor som togs upp i propositionen. Denna kritik är självklart
            i lika hög grad riktad mot den förra regeringen.
          </note>
          <note>
            I beslutet i juni delades byggloven upp i två delar, en lokaliseringsprövning
            och en kontrolldel. Byggherrens ansvar renodlas, och detta är
            bra - det var oklart innan. Kontrollen kan ske genom dokumenterad
            egenkontroll eller genom anlitande av godkänd kontrollant. I undantagsfall
            kan kommunens byggnadsinspektörer, som tidigare, få utföra kontrollen.
          </note>
          <note>
            Då uppstår en underlig situation. Kontrollen är inte tjänsteutövning
            utan skall utövas som konsultuppdrag, med det ansvar detta innebär.
            Den kommunalt anställde skall alltså kastas mellan olika anställningssituationer
            beroende på det arbete han skall utföra. Denna lag är tillrättalagd
            för de stora kommunerna, de stora byggföretagen och de stora projekten.
          </note>
          <note>
            De utgör mindre än 10 % av alla bygglovsärenden.
          </note>
          <note>
            Frågan om hur de övriga ärendena skall behandlas har inte fått
            någon tillfredsställande lösning.
          </note>
          <note>
            I utskottets betänkande förtydligas nu dessa saker.
          </note>
          <note>
            Den framskjutning av ikraftträdandet som nu föreslås är mot denna
            bakgrund helt riktig. Även de myndigheter som handhar utbildning
            och information har krävt detta, så också Boverkets styrelse.
            Ute i kommunerna, som har att handlägga dessa frågor, råder stor
            osäkerhet, för att inte säga förvirring, om den praktiska hanteringen
            av lagändringen.
          </note>
          <note>
            Centern ensam tycker att lagen bör träda i kraft vid årsskiftet.
            De andra partier som stod bakom lagändringen tycker att det är
            rimligt att ikraftträdandet senareläggs. Nås inte Centern, som
            vi andra, av alla signaler och protester utifrån landet, från
            myndigheter som skall utfärda föreskrifter och sköta utbildningen,
            från handläggare ute i kommunerna som står villrådiga och inte
            vet vad som gäller?
          </note>
          <note>
            Under det halvår som ikraftträdandet nu skjuts upp får departementet
            ordentligt gå igenom lagändringen från i juni och eventuellt återkomma
            med förslag till ändringar. Resterande delar av PBL-utredningen
            bör behandlas i ett sammanhang.
          </note>
          <note>
            Herr talman! Med det anförda yrkar jag bifall till utskottets
            hemställan och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            21 § Rätt för ett dotterbolag till SBAB att fatta vissa myndighetsbeslut
          </note>
          <note>
            Föredrogs bostadsutskottets betänkande
          </note>
          <note>
            1994/95:BoU9 Rätt för ett dotterbolag till SBAB att fatta vissa
            myndighetsbeslut (prop. 1994/95:104).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            22 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1994/95:KU17
          </note>
          <note>
            Finansutskottets betänkande 1994/95:FiU5
          </note>
          <note>
            Skatteutskottets betänkanden 1994/95:SkU6 och
          </note>
          <note>
            SkU8
          </note>
          <note>
            Justitieutskottets betänkande 1994/95:JuU7
          </note>
          <note>
            Utrikesutskottets betänkande 1994/95:UU5
          </note>
          <note>
            Kulturutskottets betänkande 1994/95:KrU6
          </note>
          <note>
            Trafikutskottets betänkande 1994/95:TU7
          </note>
          <note>
            Jordbruksutskottets betänkanden 1994/95:JuU6 och
          </note>
          <note>
            JuU10
          </note>
          <note>
            23 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 9 december
          </note>
          <note>
            1994/95:44 av Ulla Hoffmann (v) till statsrådet Leif
          </note>
          <note>
            Blomberg om svenska kvinnors rätt att fritt välja make
          </note>
          <note>
            Interpellationen redovisas i riksdagen snabbprotokoll tisdagen
            den 20 december.
          </note>
          <note>
            24 § Kammaren åtskildes kl. 12.56.
          </note>
          <note>
            Förhandlingarna leddes av talmannen från sammanträdet början
            t.o.m. 12
          </note>
          <note>
            § anf. 39 (delvis) och av förste vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
