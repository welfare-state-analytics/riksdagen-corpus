<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--95</head>
          <docDate when="1995-04-26">1995-04-26</docDate>
        </div>
      </front>
      <body>
        <div>
          <note>
            19.00 - 22.50
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            Inledningsanförande med anledning av den aktuella debatten
          </note>
          <note>
            Anf. 1 TALMANNEN
          </note>
          <note>
            Ärade kammarledamöter! Vi var många som samlades i Stadshuset
            i går kväll. Vi hade samlats för att uttrycka vår respekt för
            och medkänsla med de miljoner människor som berövades sina liv
            och för de överlevande som för evigt bär med sig minnena av
          </note>
          <note>
            Förintelsen. Men vi möttes också för att visa vår avsky för denna
            mörka tid för mänskligheten och i den fasta övertygelsen och det
            gemensamma åtagandet inför framtiden - vi får aldrig och skall
            aldrig glömma.
          </note>
          <note>
            Detta får aldrig mer ske. Kunskapen om vad som då hände skall
            alltid ge oss styrka att bekämpa våldet och ondskan, styrka att
            kämpa för demokrati och mänskliga rättigheter. Glömskan är ett
            hot i dag, liksom inför vår och våra barns framtid.
          </note>
          <note>
            Falun. Bjuv. Stureplan. Vålberg. Obönhörligt har dessa namn trummat
            in i vårt medvetande att kampen mot våld, övergrepp och förtrampande
            av mänskliga rättigheter måste fortsätta att föras också i dag,
            här i vårt Sverige. Demokrati, humanism och respekt för mänskliga
            rättigheter är inte en gång för alla vunna.
          </note>
          <note>
            Det är begrepp som vi var och en måste försvara varje dag.
          </note>
          <note>
            Riksdagen och dess ledamöter som landets främsta demokratiska
            församling har ett särskilt ansvar och ett särskilt uppdrag i
            försvaret av demokratin och respekten för människovärdet.
          </note>
          <note>
            Det är därför ett mycket viktigt arbete vi har framför oss i
            dag. Denna dag bör forma sig till en manifestation mot våld och
            förföljelser, för demokrati, frihet och människovärde.
          </note>
          <note>
            Till grund för dagens debatter ligger dels betänkanden från socialutskottet
            om bl.a. socialpolitikens inriktning och anslag samt om dopning,
            dels en framställning från kds om en aktuell debatt om det oprovocerade
            våldet. Enligt reglerna för kammarens arbete startar vi med den
            aktuella debatten om det oprovocerade våldet och går sedan över
            till att behandla socialutskottets ambitiösa betänkanden om socialpolitiken.
          </note>
          <note>
            Behandlingen av dessa betänkanden kommer att ge tillfälle till
            en övergripande debatt där även ledamöter från justitie- och socialförsäkringsutskotten
            kommer att delta. Detta är ämnen som lämpar sig särskilt väl för
            denna typ av samverkan, men jag tror att det finns fler. Övergripande
            temadebatter som ger möjlighet till en helhetssyn är med all säkerhet
            fruktbart och till fördel för beslutsfattandet i många sammanhang
            i denna kammare, och det är sällsynt befogat i de allvarliga frågor
            vi i dag skall behandla.
          </note>
          <note>
            Avslutningsvis vill jag också nämna att ledamöter och tjänstemän
            som ett led i vår gemensamma manifestation mot våld hälsas välkomna
            till en utställningsbuss som just i dag mellan kl. 9 och 17 står
            parkerad på Riksplan. Utställningen har gjorts av gymnasieungdomar
            och ingår i ett projekt mot våldet i samhället, initierat av Stockholms
            läns landsting.
          </note>
          <note>
            1 § Aktuell debatt om det oprovocerade våldet
          </note>
          <note type="speaker">
            Anf. 2 ALF SVENSSON (kds)
          </note>
          <note>
            Fru talman! Rubriken på debatten är just "Aktuell debatt om det
            oprovocerade våldet". Fru talman, jag tror egentligen inte att
            det behöver bli så mycket debatt, utan snarast en manifestation,
            ett gemensamt ställningstagande från alla riksdagens ledamöter
            och partier. Detta är ett sätt för oss att visa att det som man
            talar så mycket om utanför riksdagens murar och det som självklart
            upprör så många av våra medborgare och förskräcker åtskilliga,
            det bryr vi oss verkligen om och tar ansvar för i den mån vi kan
            som riksdagsledamöter.
          </note>
          <note>
            Den ekonomiska krisen debatteras och diskuteras, och fattas bara
            annat. Men jag vill påstå att vårt land också har en värdemässig
            kris. Det är inte enbart kronan som har sjunkit. Det kan också
            påstås att människovärdet har sjunkit. Många uppfattar det i varje
            fall så.
          </note>
          <note>
            Och när människovärdet devalveras, då är det stor fara å färde.
            Då måste självfallet riksdagens ledamöter visa inte enbart att
            man registrerar och tycker illa om, utan då måste också riksdagens
            partier och ledamöter analysera vilka krafter det är som skapar
            människovärdeskrisen och försöka mobilisera motkrafter och se
            till så att konkreta åtgärder vidtas. Folk accepterar helt enkelt
            inte en riksdag som sitter på ombonad åskådarplats när TV, radio
            och tidningar vecka efter vecka vräker information över oss om
            de mest vedervärdiga våldsbrott.
          </note>
          <note>
            Det finns ingen naturlag som säger att våldet skall öka och brutaliteten
            tillta. Vi är inte utvecklingens fångar - om man nu i det här
            sammanhanget kan tala om "utveckling"; det vore mer rimligt att
            tala om
          </note>
          <note>
            "avveckling". Men vi bör kanske alla i någon mån tillstå att
            politiken, att samhällsdebatten för litet sysslar med frågeställningar
            och resonemang som inte så enkelt kan sättas upp i tabeller eller
            mätas i kronor och ören. Den immateriella verkligheten får inte
            många debattrundor i vårt parlament.
          </note>
          <note>
            Barns uppväxtmiljöer, barns rätt till och behov av etisk och
            moralisk vägledning, barns och ungdomars behov av att äga motkrafter
            mot alla destruktiva krafter de möter, resonerar vi politiker,
            tror jag, för sällan om. Att barns trygghet inte kan köpas i pengar
            är ju ändå en sanning.
          </note>
          <note>
            I går resonerade vi om den ekonomiska krisen, fru talman. I dag
            resonerar vi om vad jag kallar en värdemässig kris. Jag vill gärna
            ha sagt att dessa inte lever var sitt liv, utan att de givetvis
            är inflätade i varandra. Därför är det bra att dagens resonemang
            följer på gårdagens debatt.
          </note>
          <note>
            Anf. 3 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Sverige har skakats av allvarliga våldsdåd under
            de senaste åren. Våld berör oss alla, och det skakar om. Debatten
            om våld styrs av våra innersta känslor. Vi kan aldrig acceptera
            våld som en naturlig företeelse i vårt samhälle. Jag tackar kds
            för att ha tagit initiativet till detta meningsutbyte.
          </note>
          <note>
            Låt mig som grund för detta meningsutbyte lägga några aktuella
            fakta om våldet och dess bakgrund på bordet. Trots att den totala
            brottsligheten har minskat sedan 1991 ökar antalet våldsbrott.
            Ökningen var dock mindre än tidigare år.
          </note>
          <note>
            Det grova våldet förändras. Trots uppmärksammade fall av dödligt
            våld under 1994 minskade det dödliga våldet jämfört med året innan.
            I gengäld ökade antalet försök till mord och dråp.
          </note>
          <note>
            Det som är klart oroande är att antalet grova våldsbrott med
            användning av skjutvapen ökade kraftigt. Även om det vanligaste
            vapnet är kniv förekom skjutvapen i ungefär vart femte fall av
            dödligt våld.
          </note>
          <note>
            Anmälningarna om grov misshandel minskade däremot under förra
            året. Det gäller såväl drabbade kvinnor som män. Det gäller dock
            inte barn. Den grova misshandeln av barn under 14 år fortsätter
            att öka.
          </note>
          <note>
            Det grova gatuvåldet, dvs. grov misshandel utomhus utförd av
            någon obekant till offret, visar en klar minskning. Det gäller
            såväl vuxna som barn. Däremot ökar mindre allvarlig misshandel
            utomhus av obekanta.
          </note>
          <note>
            Det är således en allvarlig bild statistiken ger, även om bilden
            är något blandad. Det mycket grova våldet minskar, medan mindre
            allvarlig misshandel ökar.
          </note>
          <note>
            När det gäller våldets utövare vet vi att de flesta våldsbrott
            begås av personer som är kända för brottslighet av olika slag.
            En stor del är drogmissbrukare.
          </note>
          <note>
            Unga män står för den större delen av allt våld, särskilt gatuvåldet.
            Våldet i hemmen utövas som regel av äldre gärningsmän.
          </note>
          <note>
            Vi vet att orsakerna till våldet är komplicerade och sammansatta.
            Under de senaste 25 åren har samhället förändrats dramatiskt.
            Normer, moral och levnadsregler är inte längre givna av auktoriteter.
            Både kyrkan och skolan har förlorat i betydelse. Familjestrukturerna
            har förändrats.
          </note>
          <note>
            I brist på alternativ och omsorg från vuxenvärlden skapar vissa
            ungdomsgrupper egna normer, regler och sociala strukturer. I några
            grupperingar blir strukturerna alltmer organiserade och slutna.
            Gängen tar över familjens och skolans roll som normbildare.
          </note>
          <note>
            Stora klyftor mellan människor tenderar att leda till våld. Segregation
            är kanske det enskilt största problemet när det gäller dagens
            våldsbrottslighet. I
          </note>
          <note>
            dag sker en alarmerande uppdelning i många förorter, där rika
            och fattiga, svenskar och invandrare lever helt åtskilda. Utanförskap
            och bristande integration i skolor och bostadsområden ökar väsentligt
            riskerna för våld. Denna delning ger näring till subkulturer med
            missbruk och kriminellt beteende.
          </note>
          <note>
            Även arbetslösheten skapar utanförskap och orättvisa klyftor
            mellan människor.
          </note>
          <note>
            Brottsligheten påbörjas som regel i väldigt unga år. För att
            hindra en brottslig utveckling krävs samverkan mellan familjen
            och myndigheter, men också snabba reaktioner från samhället när
            brott begås.
          </note>
          <note>
            Själva situationen kan även den spela en stor roll för våldsbrotten.
            Nöjeslivets utveckling har betydelse.
          </note>
          <note>
            Antalet vapen ökar stadigt. I dag finns det över 3
          </note>
          <note>
            miljoner legala handeldvapen i Sverige. Polisen uppskattar att
            det finns omkring 30 000 illegala skjutvapen i landet.
          </note>
          <note>
            Alkohol och droger är kanske inte en direkt orsak till våldet,
            men drogerna är ofta den faktor som utlöser våldet. Tre av fyra
            våldsbrott begås av berusade gärningsmän.
          </note>
          <note>
            Alkohol förekommer bland allt yngre personer.
          </note>
          <note>
            Alkoholkonsumtionen har klart ökat sedan 1980-talet.
          </note>
          <note>
            Även narkotikamissbruk bland unga ökar igen.
          </note>
          <note>
            Det här är något av bakgrunden till samhällets absolut viktigaste
            uppgift, nämligen att upprätthålla respekten för människors liv
            och säkerhet. Den visar på bredden och djupet i kampen mot våldet
            i samhället.
          </note>
          <note>
            Sedan slutet av 1980-talet har en rad åtgärder vidtagits för
            att motverka våldet i samhället. Insatserna har innefattat förebyggande
            åtgärder, straffskärpningar, förbättringar av det rättsliga förfarandet
            och ett bättre stöd till dem som drabbas av våldet. Men det är
            inte tillräckligt.
          </note>
          <note>
            Det behövs en samling mot våldet, och det behövs en samlad politik
            mot våldet, en politik som spänner över alla områden och ser till
            helheten och inte enbart detaljerna. Detta angavs redan i regeringsförklaringen
            i höstas.
          </note>
          <note>
            En särskild statsrådsgrupp har bildats i regeringskansliet. Den
            har till uppgift att samordna regeringens arbete mot våldet. Regeringen
            kommer inom kort att presentera pågående och planerade åtgärder
            mot våldet. Låt mig här endast kort nämna några.
          </note>
          <note>
            Att ge barn och ungdomar en trygg och bra start på livet utan
            droger är ett långsiktigt sätt att motverka våldet. Utredningen
            Levnadsvillkor i storstadsområden skall föreslå och initiera åtgärder
            som kan skapa bättre förutsättningar för bostadsområdena i storstäderna.
            Barn och ungdomars levnadsvillkor och skolans roll i samhället
            kommer särskilt att belysas.
          </note>
          <note>
            Ungdomars uppväxt- och etableringsvillkor skall analyseras och
            redovisas av Ungdomsstyrelsen senast under 1996. Analysen skall
            också utvärdera hur de offentliga systemen utvecklar och stöder
            ungdomars villkor.
          </note>
          <note>
            Folkhälsoinstitutet i samverkan med Socialstyrelsen har fått
            i uppdrag från regeringen att följa och dokumentera hur långvarig
            arbetslöshet påverkar ungdomars sociala anpassning och hälsotillstånd.
            En första översikt presenteras under 1995.
          </note>
          <note>
            Ungdomsstyrelsen fördelar årligen 100 miljoner kronor i stöd
            till olika ungdomsorganisationer. Dessutom delar Allmänna arvsfonden
            ut mellan 40 och 50
          </note>
          <note>
            miljoner kronor i projektstöd. I framtiden kommer de insatser
            som motverkar mobbning, våld och missbruk att ses som särskilt
            angelägna. Även lokala projekt som sprider kunskap och motverkar
            rasism och främlingsfientlighet prioriteras.
          </note>
          <note>
            Polisen genomför inom ramen för den nya närpolisverksamheten
            en mängd lokala projekt som riktar sig till ungdomar. Det rör
            sig bl.a. om projekt mot anabola steroider, med fadderverksamhet
            och utbildning av goda föredömen och undervisning i lag och rätt.
          </note>
          <note>
            För att särskilt minska alkoholkonsumtionen avsätter regeringen
            75 miljoner kronor till olika åtgärder.
          </note>
          <note>
            Det drogförebyggande arbetet bland barn och ungdomar skall prioriteras
            ytterligare.
          </note>
          <note>
            Regeringen har gett en grupp med forskare i uppdrag att sammanställa
            kunskaper inom olika forskningsområden för att utifrån detta bättre
            kunna analysera ungdomars drogmissbruk, asocialitet och våldsbenägenhet.
          </note>
          <note>
            Ett barnperspektiv inom individ- och familjeomsorgens arbete
            med barn och barnfamiljer som far illa utvecklas också av Socialstyrelsen.
          </note>
          <note>
            Ett primärt mål i regeringens politik är att skapa samma förutsättningar
            för invandrare som för den övriga befolkningen. Regeringen har
            avsatt 125 miljoner kronor för särskilda insatser i invandrartäta
            bostadsområden. En särskild kommitté har tillsatts för att underlätta
            arbetet med invandrarnas integration.
          </note>
          <note>
            För att komma till rätta med gatuvåld på lång sikt krävs förebyggande
            åtgärder av olika slag. En undersökning har gjorts om de kriminella
            ungdomsgängen i
          </note>
          <note>
            Sverige. Gängen har under en längre tid framstått som en rekryteringsbas
            för fortsatt grövre brottslighet och yrkeskriminalitet. För att
            motverka detta kommer polisen att presentera en strategi under
            1995.
          </note>
          <note>
            Nya regler om handläggning av mål och ärenden hos polis, hos
            åklagare och i domstol där ungdomar misstänks för brott har trätt
            i kraft under 1995. Målen skall handläggas av personer som är
            speciellt kunniga och erfarna när det gäller just ungdomar. Även
            vårdnadshavarna eller andra vuxnas ansvar för dem som är under
            18 år betonas.
          </note>
          <note>
            Inom området knivar och vapen förbereds en mängd åtgärder. En
            särskild utredare skall lägga fram förslag i syfte att minska
            våldsbrottsligheten. Utredaren skall vara klar med sitt arbete
            under 1996.
          </note>
          <note>
            För kommande år har regeringen avsatt 105 miljoner kronor för
            en kraftfull insats på polisens två huvudlinjer. Avsikten är att
            förebygga många våldsbrott genom närpolisverksamheten. När våldsbrotten
            ändå sker skall polisen stå bättre rustad att klara upp brotten.
          </note>
          <note>
            Det här är bara ett litet axplock ur det som faktiskt görs och
            händer i kampen mot utslagning, brott och våld. En samlad redovisning
            kommer från regeringen inom kort.
          </note>
          <note>
            Regering och riksdag kan ge uppdrag till myndigheter, fördela
            resurser och stifta lagar. Men våldet kan inte bekämpas bara genom
            myndigheter och lagar.
          </note>
          <note>
            Var och en av oss här och varje vuxen individ i vårt land har
            ett eget personligt ansvar att agera mot våldet.
          </note>
          <note>
            Ytterst är det enskilda människors engagemang och tydliga ställningstaganden
            som kan vinna mot våldet. Vuxna måste hävda hänsyn och respekt
            för andra människor. Det är vårt ansvar att föra detta arv vidare
            till våra barn.
          </note>
          <note type="speaker">
            Anf. 4 ALF SVENSSON (kds)
          </note>
          <note>
            Fru talman! Jag vill uppriktigt tacka statsrådet för redovisningen
            och synpunkterna och instämmer självfallet i det som sades.
          </note>
          <note>
            Jag avslutade min treminutersinledning med att säga att den ekonomiska
            krisen och den värdemässiga krisen är invävda i varandra. Vi vet
            naturligtvis att ungdomsarbetslösheten, känslan av att inte vara
            efterfrågad och behövd skapar problem - det är inte tu tal om
            det. Kanske inte arbetslösheten i sig men det faktum att man inte
            efterfrågas leder lätt ut i cirklar och miljöer där det för många
            lätt kan uppstå drogberoende etc.
          </note>
          <note>
            Jag tror alltså att det är väldigt viktigt att vi när vi talar
            om den ekonomiska krisen och om arbetslösheten inte ser det bara
            ur nationalekonomisk synvinkel utan också med hänsyn till individen
            och individens värdighet. Samtidigt tror jag att det finns en
            risk - jag tycker att det var mycket positivt att statsrådet tog
            upp den - att vi försöker förklara allting med vad vi brukar kalla
            utvecklingen i samhället.
          </note>
          <note>
            Fru talman! Jag vill citera ur en intervju i Expressen med ekonomen
            Gunnar Wetterberg, tidigare chef för den statliga Långtidsutredningen.
            Han svarar på frågor om hur den ekonomiska krisen kommer att påverka
            samhällsutvecklingen, och så beskriver han en icke önskvärd effekt
            av välfärdssamhällets framväxt: "Det paradoxala är att när det
            offentliga tog över så bäddade det för en extrem atomisering av
            samhället. Vi har dragit oss tillbaka från nästan alla gemensamma
            angelägenheter. Vi betalar skatt och hyra - sen tar någon annan
            hand om allting."
          </note>
          <note>
            Fru talman! Jag tycker att det ligger mycket i detta. Vi har
            ett strukturfel, en strukturkris på det här området. Vi lämpar
            över ansvar och blir så lätt åskådare. Jag är glad över att det
            också underströks av statsrådet.
          </note>
          <note>
            Nu har vi ju haft en statlig våldskommission, och den har gett
            ifrån sig betänkanden som jag tycker har varit mycket intressanta
            och innehållsrika.
          </note>
          <note>
            Den statliga våldskommissionen skrev 1992, alltså relativt nyligen:
            "Barnomsorg, skola och kommunala fritidsaktiviteter har under
            efterkrigstiden kommit att ta över delar av föräldrarnas ansvar
            för barnens uppfostran. Barnuppfostran har, kan man säga, professionaliserats.
            Det har emellertid visat sig att varken personalen inom skolan
            eller barn- och ungdomsorganisationer kan ersätta föräldrarnas
            roll när det gäller att skapa en gynnsam utveckling av de unga.
            Ungdomsbrottsligheten ligger på en oroväckande hög nivå. Det är
            därför viktigt att föräldrarna mobiliseras och att deras ansvar
            och betydelse för barnens utveckling lyfts fram även i lagstiftningen.
            Föräldrarna är den största brottsförebyggande resurs samhället
            har."
          </note>
          <note>
            Jag tycker att detta är en sanning, men jag trycker att det är
            en sanning som vi gör för litet för att stryka under. Jag tycker
            att vi fortfarande har det strukturfelet att vi på något sätt
            vill ta över och tro att vi är experter på vad föräldrarna känslomässigt,
            identifikationsmässigt, odiskutabelt är bäst på.
          </note>
          <note>
            Jag tycker att det var utmärkt när statsrådet här sade att gängen
            eller grupptillhörigheten i vissa fall tar över normbildningen
            från familjen och att identifieringen med gruppen då blir starkare
            än med familjen.
          </note>
          <note>
            Vilken är då slutsatsen? Vad gör vi för att ändra på detta? Jag
            vet - det gör vi alla - att det inte finns några perfekta familjer.
            Sörgården existerar bara i teorin eller i fantasin. Det finns
            inga felfria människor. Men vad gör vi för att hjälpa föräldrarna
            att ta den roll som de så gärna vill spela men som de kanske inte
            tror att vi tycker att de är bäst på?
          </note>
          <note>
            Fru talman! Jag tror att det är väldigt viktigt att också lyfta
            fram skolans roll. När vi kristdemokrater ivrade för att skolan
            skulle vara förankrad i kristen etik - att vi sade kristen etik
            var egentligen inte konstigare än att man talar om svenska språket
            när vi talar om språk här i kammaren - var det för att vi ville
            ha den värdemässiga förankringen. När skinnhuvudena som omskrivs
            och som vi har åsikter om beter sig som de gör är det inte därför
            att de är en annan sorts människor utan - enligt mitt och väl
            allas vårt förmenande
          </note>
          <note>
            - därför att de känner sig otrygga. De har inte fått någon värdemässig
            identitet. De är vilsna, och de vill visa att de är något.
          </note>
          <note>
            Därför tror jag att det behöver sägas - kalla det gärna någonting
            annat än kristen etik - att etik behövs, moral behövs, riktlinjer
            behövs och gränser måste sättas. Vem är det egentligen som av
            och till skulle ställas fram på torgen och stå till svars för
            utvecklingen - är det ungdomarna, är det barnen, eller är det
            kanske vi? Är det kanske jag, som inte har varit där och varit
            aktiv för att sätta de gränser som barn har rätt att få utstakade
            och ge dem den kompass som vi vet att de behöver för att få möjlighet
            att stå emot de starka krafter som vill beröva dem deras framtid
            och deras värdighet?
          </note>
          <note type="speaker">
            Anf. 5 GUN HELLSVIK (m)
          </note>
          <note>
            Fru talman! Få saker är så viktiga som att engagera sig för att
            bryta den våldsutveckling som vi har haft under lång tid. Det
            är hög tid att ta till sig det sunda förnuft som finns hos de
            flesta människor och som resulterar i att de flesta barn genom
            sin uppfostran lär sig medkänsla, hänsyn och respekt för sina
            medmänniskor.
          </note>
          <note>
            Många unga människor som fastnar i missbruk och kriminalitet
            har vuxit upp i familjer där viktiga fostrande inslag saknats.
            Familjen har avgörande betydelse då det gäller att förhindra unga
            människor från att begå brott. Det är därför viktigt att på olika
            sätt markera föräldrarnas huvudansvar för att deras barn lär sig
            respektera andra människor.
          </note>
          <note>
            När jag pekar på föräldrarnas betydelse får jag ofta höra invändningen
            att de barn som har hamnat i kriminalitet ofta kommer från familjer
            med s.k. frånvarande föräldrar. Dessa kritiker som i andra sammanhang
            gärna talar om att man skall plocka fram det positiva hos människor
            glömmer att föräldrar nästan undantagslöst vill sina barns bästa.
            Det är just detta som är viktigt, och det är just detta som skall
            utnyttjas för barnens skull.
          </note>
          <note>
            Vi människor formas i relationer. Vår största påverkan får vi
            i de nära relationerna, oftast relationer med föräldrar. Föräldrarnas
            naturliga kärlek och spontana ilska är viktiga inslag. En socialarbetares
            tidsbeställda möte med en ung människa kan inte ge samma spontana
            värme eller ilska. Det är oerhört viktigt att denna relation får
            fullt stöd.
          </note>
          <note>
            Föräldrarnas upprördhet över barns felaktiga beteende måste t.ex.
            stödjas genom omvärlden, bl.a. genom att de offentliga organen
            såsom socialtjänsten eller Polisen gör tydligt för den unge att
            dennes felaktiga beteende inte accepteras. Våra unga får inte
            ges möjlighet att spela ut oss vuxna mot varandra. Denna insikt
            är särskilt betydelsefull för våra invandrarföräldrar som många
            gånger känner stor osäkerhet i sin föräldraroll när de bibringas
            uppfattningen att mycket av det som de inte accepterar hos sina
            barn är bagatellartat i svenska folkets ögon.
          </note>
          <note>
            Sensmoralen av mitt resonemang är att om vi inte blir bättre
            på att stödja och ta vara på föräldrarna i deras uppfostrargärning
            kommer den negativa utvecklingen att fortsätta. Därför är jag
            besviken på ungdomsministern, eftersom hon häromdagen avfärdade
            professor Sarneckis idé att förbjuda unga att vistas på stan under
            sena kvällar.
          </note>
          <note>
            Många av oss här i kammaren har upplevt den tid då sådana ordningsregler
            gällde. Självfallet tyckte vi som unga att dessa regler var löjliga,
            men våra föräldrar kunde sätta kraft bakom sina krav på att vi
            skulle vara hemma på kvällen. Och vi kunde själva skylla på vuxenvärldens
            regler när det var svårt att stå emot grupptrycket att delta i
            något dumt.
          </note>
          <note>
            Vi moderater hoppas att ungdomsministern skall tänka om, och
            vi är själva beredda att återkomma i denna fråga.
          </note>
          <note>
            Debatten om medievåldets betydelse för utvecklingen av våldstendenser
            bland våra unga har väckts till nytt liv till följd av den senaste
            tidens brutala våldshändelser. Alla normalt funtade människor
            tar rimligen avstånd från yttringar som uppmuntrar till människoförakt
            och våld. Det ligger nära till hands att ropa på fler förbud och
            mer censur. Men det grundläggande är att föräldrar och andra vuxna,
            inklusive videohandlarna, försöker förstärka barnens naturliga
            avståndstagande till våld.
          </note>
          <note>
            Det jag har sagt hittills har varit reaktioner mot dåligt beteende.
            Det är egentligen ännu viktigare att vi blir bättre på att lyfta
            fram goda exempel.
          </note>
          <note>
            Jag har varit i många skolor och pratat. Under mina möten med
            unga har jag ofta frågat om de känner till Carnegiemedaljen. Utan
            att egentligen bli förvånad har jag varje gång jag har ställt
            frågan mötts av total okunskap om denna medalj.
          </note>
          <note>
            Vi som befinner oss i denna sal, troligen med undantag av våra
            yngre riksdagsledamöter, känner väl till denna utmärkelse. Jag
            vågar påstå att vi alla kände mycket stor beundran för dem som
            till följd av oegennyttig insats för en medmänniska fick medaljen.
            Genom de stort uppslagna artiklarna fick vi som unga positiva
            förebilder, som en motvikt mot de dåliga förebilder som naturligtvis
            också fanns förr.
          </note>
          <note>
            Med detta vill jag ha sagt att medierna har ett mycket stort
            ansvar både för att sortera det våld som med nödvändighet måste
            föras över även till våra unga och för att medverka till att våra
            unga ges goda förebilder.
          </note>
          <note>
            Svensk kriminalpolitik bör grunda sig på samma principer som
            vi ser som självklara i uppfostran av våra barn. En vidareutveckling
            av lagstiftningen i denna riktning är just vad de moderata parti-
            och kommittémotioner som vi har lagt fram innevarande vår rörande
            ungdomskriminalitet syftar till.
          </note>
          <note type="speaker">
            Anf. 6 INGBRITT IRHAMMAR (c)
          </note>
          <note>
            Fru talman! Vad skall vi göra åt det oprovocerade våldet? Samtidigt
            frågar vi oss naturligtvis vad det är för skillnad mellan det
            provocerade och det oprovocerade våldet. Det är en oerhört svår
            gränsdragning, och det kanske egentligen inte är det viktigaste
            att reda ut.
          </note>
          <note>
            Vi får se det samlade våldet som en helhet. Vi är överens om
            att vi måste minska våldet. Det måste vi göra med olika former
            av insatser. Det viktigaste är insatser på lång sikt, men det
            utesluter naturligtvis inte insatser även på kort sikt.
          </note>
          <note>
            Att våldet minskas är grundläggande för alla samhällsmedborgare,
            som då kan få ökad trygghet. Vi kan minska antalet brottsoffer.
          </note>
          <note>
            För oss i Centern är det oerhört viktigt att lyckas med detta.
            Därför vill vi betona de brottsförebyggande insatserna.
          </note>
          <note>
            Det provocerade och det oprovocerade våldet är alltför vanligt
            såväl inomhus som utomhus. Våldet inom hemmets väggar, våld mot
            kvinnor och barn, har nämnts litet grand här i dag. Jag vill verkligen
            betona att det våldet ofta är oprovocerat, även om naturligtvis
            mannen - som är den som i huvudsak utför detta våld
          </note>
          <note>
            - påstår att han har blivit provocerad av olika faktorer. Han
            kan anföra att det var odiskat i köket eller att det stod skor
            i hallen när han kom hem.
          </note>
          <note>
            Dagens debatt har sin upprinnelse i feta rubriker i massmedierna
            om hemska händelser, såsom händelserna i Bjuv och Falun som har
            nämnts här tidigare. I
          </note>
          <note>
            det sammanhanget är det viktigt att vi inte glömmer bort de våldsinslag
            som äger rum dagligen inom hemmets väggar.
          </note>
          <note>
            Vi vet, som sagt, att det är farligt att vara inomhus i den här
            familjeatmosfären. Vi vet att det är farligt på vissa platser
            utomhus. Det är farligt att befinna sig i restaurangköer om man
            själv är berusad, om man själv tillhör gäng som är litet bråkiga
            m.m. Vi får inte glömma att för de allra flesta människor är det
            ganska ofarligt att vistas ute. Det är värt att notera detta i
            dagens läge, då allt fler - framför allt de äldre - är rädda för
            att ge sig ut på gator och torg. Det är värt att notera att risken
            för att en skötsam individ utsätts för våld är mycket liten.
          </note>
          <note>
            Vi vet att droger ofta är en utlösande faktor till våldet. Narkotika,
            alkohol framför allt och dopningmedel vars betydelse har uppmärksammats
            på sistone spelar en roll. Här har det framförts krav från olika
            håll, också från Centern om att vi måste kriminalisera bruk av
            dopningmedel.
          </note>
          <note>
            Vi vet att de flesta inte begår våldsbrott som ett första brott
            i sin brottskarriär. De allra flesta vandrar i brottstrappan.
            Det är anledningen för oss i Centern att verkligen betona tidiga
            insatser - tidiga och snabba reaktioner vid ungdomsbrott och ungdomsvåld.
          </note>
          <note>
            Vi vill jobba vidare för att få till stånd att vid varje tillfälle
            när en ungdom begår brott skall denna konfronteras med effekterna
            av sitt brott. Vi vill ha till stånd ett medlingsförfarande vid
            varje tillfälle där detta är möjligt. Man skall jobba med skadelindrande
            insatser och tvingas träffa offret för att få brottsinsikt osv.
          </note>
          <note>
            Vi vill ge tydliga signaler till barn. Vi vill skapa harmoniska
            uppväxtförhållanden. Därför betonar vi också mycket starkt familjens
            roll i detta arbete. Det är familjen som har det yttersta ansvaret.
            Det är familjen vi skall stödja i detta arbete. Skolan har en
            viktig uppgift att stödja familjerna i detta arbete. Det är just
            i skolan mycket kan göras. Mycket våld utspelas inom skolans område.
            Dessutom tillbringar barnen en stor del av sitt dygn i skolan.
            Därför finns det stora möjligheter att där göra insatser mot mobbning
            och våld.
          </note>
          <note>
            Det handlar om medieträning och om att utveckla förståelse och
            medkänsla.
          </note>
          <note>
            Just underhållningsvåldet har angetts som en av de mest avgörande
            orsakerna till dagens våldsutveckling.
          </note>
          <note>
            Samtidigt vet vi att harmoniska barn som har utvecklat normer
            och medkänsla inte påverkas nämnvärt.
          </note>
          <note>
            Det är de svaga individerna som påverkas. Därför måste vi naturligtvis
            försöka minska det hemska medieutbudet.
          </note>
          <note>
            Det finns mycket mer att göra. Men jag vill till sist bara betona
            vikten av att vi alla hjälps åt. Alla vuxna har ansvar för att
            vi skall få en drogfri generation och en icke-våldsgeneration.
            Vi måste betona hänsyn och tolerans för att vi skall få trygghet
            och rättssäkerhet.
          </note>
          <note type="speaker">
            Anf. 7 KARIN PILSÄTER (fp)
          </note>
          <note>
            Fru talman! Våldet och hotet i samhället kryper verkligen tätt
            inpå oss. De som blir utsatta är såväl nära och kära som totala
            främlingar. Det är våld i hemmen, på gator och i krogköer. Det
            är våld med knytnävar och vapen. Det är våld mot berusade män,
            våld mellan utslagna, våld mot kvinnor och barn, våld mot homosexuella
            och våld med rasistiska förtecken.
          </note>
          <note>
            En annan bild av våldet är rädslan. I går kväll, t.ex., gick
            jag själv ensam från Kungsholmen till
          </note>
          <note>
            Centralen och tog pendeltåget hem till Botkyrka. Då tänkte jag
            just på att många människor inte vågar göra denna resa. Även om
            risken för vanliga, nyktra och särskilt äldre människor är minimal
            är rädslan och otryggheten ett samhällsproblem i sig.
          </note>
          <note>
            Våldet finns överallt. Det finns där det allra minst borde finnas,
            där tryggheten borde vara självklar.
          </note>
          <note>
            "Mitt hem är min borg" är ett uttryck som inte gäller alla. För
            många, särskilt kvinnor och barn, är det precis tvärtom.
          </note>
          <note>
            För att man skall kunna minska våldet, rädslan och vanmakten
            krävs det givetvis ett brett arbete som spänner över allt från
            skola till polis och kriminalvård. Att få ordning på ekonomin
            och knäcka massarbetslösheten är givetvis grundläggande, men jag
            hade tänkt ta upp några andra aspekter.
          </note>
          <note>
            Den första är alkohol och droger. Att berusning, missbruk av
            alkohol eller andra droger, förekommer vid en extremt hög andel
            av våldsbrotten är ett oomtvistat faktum. Berusningen finns med
            antingen som grundläggande eller bara som utlösande faktor. Den
            kunskapen måste leda till en slutsats. Den slutsatsen måste vara
            att det skall föras en fortsatt restriktiv alkoholpolitik. De
            redskap som vi har måste användas, och vi i Folkpartiet tänker
            jobba vidare med detta. Att tro på någon sorts svensk vinkultur
            i stället för restriktivitet menar jag är en utopi och ett hån
            mot alla offer. Att minska tillgången till alkohol för ungdomar
            tror jag är mycket viktigare än att minska deras rörelsefrihet.
          </note>
          <note>
            Missbruket av dopning, ofta i kombination med andra droger, har
            också bevisligen den effekten att man kan begå helt ofattbara
            våldsdåd. Detta missbruk är mer utbrett och förekommer längre
            ner i åldrarna än vad man tidigare har trott. Dopning är fusk.
            Jag tycker att idrottsrörelsen måste ta ytterligare krafttag när
            det gäller detta. Dopning är dessutom farligt. Vi bör nu gå vidare
            och kriminalisera bruket av dopningspreparat. Det kommer att komma
            sådana förslag.
          </note>
          <note>
            Alla barn är våra barn.
          </note>
          <note>
            Fru talman! Även om våld förekommer överallt är de livsbetingelser
            som många människor lever under i storstadsområden uppenbart sådana
            att mer våld föds.
          </note>
          <note>
            Arbetslöshet, dålig utbildning, många invandrare, koncentration
            av människor med sociala problem, torftiga boendemiljöer, usel
            service, sämre ekonomi och kommuner med ont om pengar kännetecknar
            många storstadsområden. Detta leder till ett utanförskap. Om man
            inte kan vara bäst i någon positiv mening kan man i alla fall
            vara bäst på att vara värst. Om man lever utanför den etablerade
            gemenskapen får man skapa sig en egen. Ofta återkommer begreppet
          </note>
          <note>
            "respekt". I boken Välkommen till Vårby gård säger
          </note>
          <note>
            Kristian: "Det konstiga är att det ofta är två personer som mår
            mycket dåligt som slåss. Ändå vill man slå sönder varandra".
          </note>
          <note>
            För er som aldrig har gjort resan till eller från
          </note>
          <note>
            Vårby gård, Rågsved, Alby eller kanske Rosengård kan jag rekommendera
            den här boken till läsning.
          </note>
          <note>
            För att man skall slippa det våld som kommer ur dålig självkänsla,
            utanförskap och önskan om respekt måste vi göra någonting åt de
            stora sociala problemen. Ett grundläggande problem är segregationen.
          </note>
          <note>
            Det handlar om invandrarhat, öppen och dold diskriminering, skolor
            som har de största behoven men de minsta resurserna och de stängda
            dörrarnas samhälle. Storstadens levnadsvillkor angår oss alla.
            En viktig pusselbit är det nya inkomst- och kostnadsutjämningssystem
            för kommunerna som föreslogs i går.
          </note>
          <note>
            Vi i Folkpartiet ställer oss i huvudsak helt bakom de förslagen.
            Det är faktiskt avgörande att de kommuner som har de tyngsta problemen
            får litet mer pengar. De som bäst behöver en bra uppväxtmiljö,
            en bra skola, trygghet och framtidstro måste också kunna få detta.
          </note>
          <note>
            Fru talman! Det är män som slår andra män, kvinnor och barn.
            Det är inte vi kvinnor som på fredagskvällen tar oss ett järn
            och går hem och klår upp maken. Berusade män slår, och berusade
            kvinnor får stryk. Ungdomar slåss inte; unga män slåss.
          </note>
          <note>
            Genom att man avkönar våldet slipper alla andra män att bry sig
            och ta ansvar. Jag vet att jag generaliserar, men jag tycker att
            det är viktigt att föra fram detta. Det här innebär att både slutsatser
            och förslag kan bli fel. Varför slår männen okända eller nära
            och kära, oprovocerat eller efter gräl?
          </note>
          <note>
            Ett skäl är att det saknas bra manliga förebilder för många killar
            som växer upp. De har ingen positiv identifikation med män, ingen
            bild av en god man.
          </note>
          <note>
            Givetvis har familjen och de närstående en mycket stor betydelse,
            men att utifrån det skuldbelägga ensamma mammor eller barnomsorgen
            är fel. Det är inte mammorna som lär sina söner att missbruka
            och slåss, inte heller dagisfröknarna. Pappor och andra män, grannar
            och vänner, behövs i vardagen, i förskolan, i skolan, på fritidsgården
            och på stan. Det behövs män som visar vägen in i samhället och
            in i en god mansroll.
          </note>
          <note>
            Fru talman! Jag har velat peka på några delar av denna stora
            och mycket allvarliga problematik: våldet i samhället. Jag tror
            att det är viktigt att vi tar ett avstamp så att vi vägrar att
            bygga ett samhälle där våld blir ett acceptabelt uttryckssätt.
            Våldet är ett uttryck för maktlöshet och brist på respekt. Vi
            skall i stället bygga vidare på ett samhälle där man kan känna
            respekt för sin person och makt över sin egen tillvaro.
          </note>
          <note type="speaker">
            Anf. 8 ALICE ÅSTRÖM (v)
          </note>
          <note>
            Fru talman! Debatten i dag skall handla om det oprovocerade våldet
            i samhället. Men finns det verkligen något våld som är oprovocerat?
            Är det inte bara någon annan som har provocerat fram ilskan och
            aggressiviteten än den som drabbas? Våld handlar ju lika mycket
            om bristande förtroende, om bristande vägledning från vuxenvärlden,
            om en svag framtidstro och om att inte synas i samhället eller
            hemmet som om den direkt fysiska provokationen.
          </note>
          <note>
            Underförstått, som en del talare har tagit upp, skall vi i dag
            prata om unga killar och deras livsmönster.
          </note>
          <note>
            Men vi hittar långtifrån hela bilden om vi bara letar i denna
            grupp. De problem som vi ser hos den yngre generationen finns
            ju även hos oss vuxna. Jag tänker inte acceptera att diskussionen
            om våldet i samhället blir en ungdomsfråga.
          </note>
          <note>
            Fru talman! Nu är det dags att prata om det som vi faktiskt långt
            före lasermannen och Stureplansmorden
          </note>
          <note>
            - för att nämna ett par tydliga symboliserande exempel - kunde
            hända. Nu måste vi också prata om politikernas ansvar för samhällsbilden.
            Den här gången kan vi inte sticka huvudet i sanden.
          </note>
          <note>
            Problemet med våldet löser man inte genom att ta bort köerna
            till krogarna i Stockholms innerstad eller genom att straffa våldsbrott
            hårdare. Våldet är ett symtom. Sjukdomen ligger djupare, och det
            är den som vi måste komma åt.
          </note>
          <note>
            Under flera år har den politiska majoriteten skurit ner i den
            offentliga sektorn. Arbetslösheten har ökat.
          </note>
          <note>
            Det drabbar alla generationer i Sverige men särskilt ungdomarna.
            Kommunerna har fått mindre pengar till skolor, fritidsgårdar och
            barnomsorgen. En stor del av den gemensamma tryggheten har ryckts
            bort utan att ersättas av någonting annat. De ungas förebilder
            är i dag lika osäkra och otrygga som de själva, vilket gör att
            de blir svaga förebilder och vägledare.
          </note>
          <note>
            Segregationen är ett av storstädernas allvarligaste problem i
            dag. Det har kombinerats med skolpengsreformen, en reform som
            genomfördes för att man skulle skapa valfrihet. Jag tror inte
            att alla gynnas av det systemet. Tvärtom ser jag att segregationen,
            splittringen och klassklyftorna ökar. Valfrihet leder till en
            egoism, som det ser ut i dag. Det lönar sig fortfarande att klampa
            på andra för att man själv skall lyckas.
          </note>
          <note>
            Det segregerade Sverige gör att många bara möter människor som
            tillhör samma grupp som de själva.
          </note>
          <note>
            Tolerans och förståelse har svårt att få fäste. Den som är olik
            stöts ofta bort. Grupper markerar identitet mot varandra. Klasskillnaden
            och segregationen grundläggs så tidigt att det blir svårt för
            oss att nå varandra, att förstå varandra och vara toleranta även
            mot dem som inte liknar oss själva.
          </note>
          <note>
            Föräldraansvaret när det gäller dessa frågor är väldigt viktigt.
            Men det finns problem också där.
          </note>
          <note>
            Många vuxna är ju lika osäkra inför framtiden som sina barn.
            Då är det inte lätt att vara stark och att vara vägvisare. Tryggheten
            saknas i dag för många människor i Sverige. Det är nog svårast
            för dem som drabbas värst av den ekonomiska krisen. I dag drivs
            samhället nämligen av att allt skall vara ekonomiskt lönsamt.
            Vi glömmer alldeles för lätt bort hur mycket siffror på ett papper
            betyder för vanliga människor. Vi måste ställa oss frågan vad
            en minskning av kommunernas budget med 9 miljarder kommer att
            innebära för dem som lever i Sverige. Ekonomi handlar inte om
            naturlagar utan om politiska prioriteringar.
          </note>
          <note>
            Människor måste få vara trygga ute på stan, även på kvällar och
            helger. Det gäller alla åldrar. Vi måste jobba för att öka tryggheten.
            Genom att i stället föreslå sådant som hårdare straff, att man
            skall bura in bråkstakarna eller genomföra utegångsförbud för
            unga människor på sena kvällar bevisar vi bara att vi inte kan
            hantera problemen, utan att vi är maktlösa. Att låsa in en del
            för att de anses vara farliga och vi andra skall kunna gå trygga
            på gatorna är vansinne.
          </note>
          <note>
            Ungdomar vill lika litet som andra människor ha våld. Kanske
            är det för lätt att skjuta över problemet på ungdomsgenerationen
            och blunda för det våld som sker inom hemmets väggar. Barnmisshandel
            i en generation är vägledande för nästa. Barnmisshandeln ökar
            statistiskt sett. Det är långtifrån lika synligt som slagsmål
            ute på stan.
          </note>
          <note>
            Det vi heller inte får glömma är att våldet också finns hos tjejer.
            Men tjejer vänder våldet in mot sig själva. Att anorexi och den
            typen av problem är så vanliga hos flickor i dag beror också på
            våld, att man gör våld på sig själv.
          </note>
          <note>
            Våldet skapas av bristande omdöme, bristande självkänsla och
            en mycket kort stubin. Många går omkring och är nästan som levande
            bomber, och de kan explodera när som helst, inte för att det är
            kul att slåss utan för att de mår dåligt.
          </note>
          <note>
            Skall vi kunna stoppa våldet i samhället måste vi ha ett samhälle
            där det finns en plats för alla människor.
          </note>
          <note type="speaker">
            Anf. 9 MARIANNE SAMUELSSON (mp)
          </note>
          <note>
            Fru talman! I dag är det nio år sedan Tjernobylolyckan inträffade
            - en olycka som har gjort att många människor, och särskilt många
            barn, aldrig får uppleva ett värdigt liv. Det beror på att vi
            människor bygger ett samhälle utifrån andra premisser än de lagar
            naturen sätter.
          </note>
          <note>
            Vi tar inte hänsyn till ett långsiktigt hållbart samhälle. Detta
            gäller inte bara inom miljöområdet. Det är samma sak inom det
            sociala området. Vi bygger inte ett socialt hållbart samhälle,
            lika för alla, med lika möjligheter för alla.
          </note>
          <note>
            Jag måste säga att jag är förvånad över debatten i dag. Jag tyckte
            att den var så angelägen, så viktig.
          </note>
          <note>
            Den har handlat alldeles för mycket om symtomen och hur vi skall
            åtgärda dem och väldigt litet om hur vi skall bygga ett hållbart
            samhälle för våra barn, så att de slipper uppleva denna otrygghet
            och bli våldsbenägna.
          </note>
          <note>
            Jag tror att vi i vår planering i mycket större utsträckning
            måste utgå från våra barn och barns behov.
          </note>
          <note>
            Det gör vi tyvärr inte i dag. Det är det som visar sig, bl.a.
            i att barn reagerar. Barn mår inte bra. Det är inte barnens fel,
            utan felet ligger naturligtvis framför allt hos dem som sitter
            i det här huset.
          </note>
          <note>
            Vi som planerar för samhället måste planera för barnen. Gör vi
            inte det får vi precis alla de symtom som har räknats upp här.
            Vi kan inte tro att barn som växer upp och inte har det bra inte
            reagerar. Det vore skrämmande om barn inte reagerade. Barn blir
            så småningom vuxna. Har de inte fått en trygg barndom reagerar
            de även som vuxna. Jag menar att vi i dag måste göra något annat
            än det vi gör.
          </note>
          <note>
            Det är litet symtomatiskt vilka som ansvarar för vad. Det kan
            man se om man jämför debatten i går med debatten i dag. I går
            var det mest män i debatten.
          </note>
          <note>
            Den handlade om ekonomi. I dag handlar det om våra barn och om
            våldet. Då är det i stor utsträckning vi kvinnor som står här,
            och det är väl bra. Det är bra att
          </note>
          <note>
            Alf Svensson har ställt upp och tagit denna debatt.
          </note>
          <note>
            Men vi måste se till att också männen har en chans att ta ett
            ansvar för barnen. Det tror jag att vi gör i alldeles för liten
            utsträckning. Där kommer viktiga åtgärder in, som att dela på
            jobben, bättre arbetstider och bättre möjligheter.
          </note>
          <note>
            Vi måste också titta på de bakomliggande faktorerna. Alkohol
            är naturligtvis en stor och viktig fråga, eftersom vi vet att
            mycket av våldet utförs under alkoholpåverkan. Trots det liberaliserar
            vi alkoholpolitiken genom beslut i det här huset. Vi EU-anpassar
            den, osv. Vi vågar inte förbjuda videofilmer, trots att vi vet
            att många barn under kompistryck tvingas se filmer som de inte
            klarar av att se. Vi vågar inte ens förbjuda barnpornografi, som
            borde vara det värsta våld man kan utsätta barn för.
          </note>
          <note>
            Reklam påverkar också våra barn. Vi har sett det tydligt bland
            flickorna. På reklampelarna är idealen smala och vackra. Vad händer?
            Jo, i England har det nyligen kommit en rapport som visar att
            flickor redan vid sex års ålder började banta, för att uppfylla
            dessa krav på sig själva som de upplevde. Och männen då?
          </note>
          <note>
            Där skall det vara muskler. Inte är det så konstigt att försäljningen
            av anabola steroider ökar. Det är också ett ideal vi skapar.
          </note>
          <note>
            Framför allt tycker jag att vi sysslar med resursslöseri i samhället,
            när vi inte använder oss av den kunskap vi har när det gäller
            barn, inte utnyttjar möjligheterna i skola och barnomsorg och
            använder oss av alla de människor som i dag går arbetslösa för
            att hjälpa till med dessa viktiga uppgifter. Vi betalar hellre
            80 % av inkomsten - nu skall det bli 75 % - för att människor
            inte skall göra någonting än för att de är socialarbetare i skolan,
            kuratorer eller utför andra viktiga uppgifter. Men detta måste
            vi värna. Gör vi inte det får vi exakt dessa symtom. Vi kan aldrig
            bygga ett samhälle där vi inte räknar med barnen.
          </note>
          <note>
            Anf. 10 Justitieminister LAILA
          </note>
          <note>
            FREIVALDS (s)
          </note>
          <note>
            Fru talman! Det har sitt värde att riksdagen på detta sätt manifesterar
            sin inställning mot våldet. Det råder ingen oklarhet om vilken
            vår inställning är. Vi lägger i debatten tyngdpunkten på olika
            förhållanden i samhället beroende på vilken utgångspunkt vi har
            för vårt resonemang. Men det finns en medvetenhet om att det krävs
            en helhetssyn för att hantera våldet i samhället. Det är mycket
            tillfredsställande. Det går inte att hänge sig åt allmänna generaliseringar
            som handlar om ansvar eller etik. Man kan inte heller fly in i
            att tala om enstaka detaljer, vare sig det är medaljer eller någonting
            annat. Det behövs en samlad, bred, svår och omfattande politik
            för att hantera detta problem.
          </note>
          <note>
            En utgångspunkt som har framförts här i dag är familjevåldet,
            och det tycker jag är riktigt. Onekligen är det en sanning att
            våld föder våld. Den som föds in i och växer upp i en miljö där
            våldet är ett sätt att hantera konflikter människor emellan, en
            miljö där man inte lär sig att ta hänsyn, ha medkänsla eller respektera
            andra människor kan inte heller hantera det sedan när den kommer
            ut i samhället. Därför är familjevåldet en av de absolut viktigaste
            grundstenar vi har att hantera.
          </note>
          <note>
            Det handlar om familjen, den familj som inte fungerar fullt tillfredsställande.
            Därför handlar det om samhällets stöd till de familjerna - till
            de, ibland ensamstående, föräldrar, till de fäder som inte lyckas
            behålla sitt föräldraansvar i samband med skilsmässa eller liknande.
            Det handlar om de sociala myndigheternas möjligheter att stödja
            och hjälpa. Det handlar om skolans möjligheter att vara ett komplement
            till den roll familjen har att spela.
          </note>
          <note>
            Det är en olycka att samhällets ekonomi i dag innebär att alla
            dessa åtgärder försvåras. Det är en olycka att just de människor
            som har det sämst ställt i vårt samhälle i dag är de som också
            får bära de tyngsta bördorna.
          </note>
          <note>
            Vi måste komma vidare och kunna bygga vidare på ett samhälle
            som tar hänsyn till varje individs behov och väljer att hjälpa
            varje ung människa att komma rätt i livet.
          </note>
          <note>
            Jag vänder mig också mot det synsätt som handlar om att människor
            inte längre har ett gemensamt engagemang, att man har överlämnat
            det till myndigheter och den offentliga sektorn. Det är inte sant.
            Det är inte sant statistiskt sett, och det är inte sant om man
            ser på verkligheten. Aldrig någonsin har människor som i dag varit
            engagerade i lokala, små grupper för aktiviteter av olika slag,
            och fortfarande en del i våra stora folkrörelser, i nya föreningar
            och organisationer som föds varje dag. I min genomgång av vad
            som görs i samhället bl.a. mot våld har jag häpnat över den aktivitet,
            det engagemang och den initiativförmåga som så oändligt många
            människor har visat i vårt samhälle. Att så är förhållandet visas
            också av det faktum att trots att vi oroas över våldet i vårt
            samhälle är Sverige ett land med relativt låg förekomst av våld,
            om man ser på andra jämförbara länder.
          </note>
          <note>
            Det gäller våldet på våra gator och torg, och det gäller framför
            allt det grova dödliga våldet.
          </note>
          <note>
            Jämfört med andra länder ligger vi väl till. Det måste finnas
            en förklaring till det. Förklaringen ligger naturligtvis i enskilda
            människors engagemang i vårt samhälle i det privata livet men
            också i olika former i det gemensamma livet.
          </note>
          <note>
            Ett problem vi har, och där ger jag er rätt, är att det goda
            exemplet har väldigt svårt att göra sig gällande. Det är en schattering
            av sanningen: hälsan tiger still. När någonting fungerar väldigt
            väl och är väldigt bra ger det inga rubriker. Det är katastrofen
            och det dåliga som väcker intresse i mediernas förmedling av vår
            verklighet. Men de goda exemplen finns.
          </note>
          <note>
            Den av de uppgifter som jag ser som viktig är just att föra ut
            budskapet om de goda exemplens makt.
          </note>
          <note>
            Det gäller t.ex. på ett område som berördes här, nämligen hur
            man hanterar unga människor som håller på att komma snett i livet.
          </note>
          <note>
            För att ta ett exempel ur en ganska stor hög finns det i Västerås
            människor, både frivilliga krafter och sådana som är avlönade
            av kommunen, engagerade i en rad projekt som bl.a. innehåller
            företeelsen medling. Det handlar om att ta fatt i de ungdomar
            som håller på att komma snett och skapa hanterbara konkreta åtgärder
            för att föra in dem på rätt väg. Medling och konfrontation med
            dem som har drabbats av brottet är där ett inslag, och det finns
            andra. Detta gör man med mycket stor framgång och med ett stort
            engagemang.
          </note>
          <note>
            Det exemplet skulle kunna vara en uppmuntran till många i vårt
            samhälle som inte vill annat än att få en roll i det gemensamma
            ansvar vi har för att ta hand om de barn och ungdomar där familjen
            har misslyckats och där vi andra vuxna måste träda in.
          </note>
          <note>
            I de fortsatta diskussionerna kommer jag att återkomma till detta
            varje gång som jag har ett förslag att lämna till riksdagen som
            gäller något av de områden som berörs av våldsdebatten, och jag
            kommer när vi diskuterar dessa frågor att åter erinra om det viktiga
            i helhetssynen. Låt oss inte alltid drunkna i enskilda detaljer
            och tro att lösningen ligger där. Låt oss hela tiden stämma av
            mot en helhetssyn. Då har vi faktiskt en chans att komma ännu
            längre i kampen mot våldet.
          </note>
          <note type="speaker">
            Anf. 11 ALF SVENSSON (kds)
          </note>
          <note>
            Herr talman! Jag vill gärna understryka det som sades av någon,
            att det här inte är en fråga som man kan ta upp enbart utifrån
            en generations synvinkel och säga att det är en ungdomsfråga,
            eller något sådant.
          </note>
          <note>
            Det är väldigt viktigt att i det här sammanhanget slå fast att
            ungdomar tar till sig mycket av den ohederlighet, fusk och otrohet
            som unga människor ser i en mängd olika relationer visavi familjegemenskap
            och visavi samhälle och myndigheter.
          </note>
          <note>
            Vi talar nu om våldet samtidigt som vi i tidningar kan läsa om
            annat. Häromdagen stod det att Statistiska centralbyrån slår fast
            att fusket med momsen innebär att staten förlorar 33 miljarder.
            Det är klart att sådana signaler innebär att vi fortsättningsvis
            får en nivellering av det enkla begreppet hederlighet.
          </note>
          <note>
            Jag tror att respekten för moraliska värden och etiska normer
            urholkas på många håll och i många kanter av samhället. Därför
            är det viktigt att här slå fast, och som jag inte i hastigheten
            uppfattade om justitieministern kritiserade, att vi som individer
            under vår uppväxt behöver en inre kompass. Det handlar om etik
            och värderingar. Har vi inte den inre kompassen är jag övertygad
            om att den här församlingen framöver får koncentrera sig enormt
            på att stifta lagar och införa paragrafer.
          </note>
          <note>
            Då är vi igen tillbaka till att hemmet spelar en väsentlig roll.
            FN har faktiskt lagt fast en internationell familjedag. Den skall
            vara den 15 maj. Jag skulle gärna höra justitieministern berätta
            vilka initiativ regeringen tar för att manifestera den internationella
            familjedagen. Temat i år är "tolerance begins at home".
          </note>
          <note>
            Det är också angeläget för mig att säga att alkoholen spelar
            en oerhörd roll. Det har vi sagt, och det säger vi, och det är
            en oavvislig sanning. Men precis som Karin Pilsäter sade får vi
            då också göra någonting. Vi måste hitta metoder för att minska
            alkoholkonsumtionen. Kunde vi under kommande helg minska alkoholkonsumtionen
            med låt oss säga 10 % skulle vi därmed också minska en hel del
            av kriminaliteten och brottsligheten.
          </note>
          <note>
            Jag tror att vi måste komma därhän att vi statusmässigt uppvärderar
            de alkoholfria miljöerna. Vi måste också kraftfullt pricka att
            ungdomar och barn så lätt får tag på alkohol. Det måste förekomma
            en väldig langning på det här området som det inte talas så mycket
            om. Det inser man när man ser statistiken från dem som gör undersökningar.
          </note>
          <note>
            Herr talman! Jag tror också att det är väldigt viktigt att vi
            engagerar oss för att invandrar- och flyktingungdomar och andra
            ungdomar, om vi skall kalla dem svenskar, möts, ser varandra i
            ansiktet och lär känna varandra. Där tror jag att ideella organisationer
            och folkrörelser och vi som är engagerade där skulle kunna göra
            en mycket större insats än vad vi gör. Det är en nödvändighet
            för att inte bygga in konflikter som så lätt uppstår när främlingsskapet
            existerar i samhället.
          </note>
          <note>
            Herr talman! Jag måste också hinna få säga att jag är litet förvånad
            över att regeringen inte satsar mer på frivården utan i stället
            tar anslag från polisen och rättsvårdande myndigheter. Det är
            inte så att jag därmed har sagt att jag tror en massa pengar till
            polisen skulle klara av detta. Men det är oerhört viktigt att
            frivården får resurser och att det inte får gå för lång tid från
            det att brottet begås till dess att påföljden kommer. Det måste
            visas att det finns gränser. Slappheten och kravlösheten i sig
            är inte kärleksfullhet.
          </note>
          <note>
            Någon tog här upp frågan om våldsvideogrammen. Där är jag också
            förvånad över att vi inte kan göra mer. Det finns faktiskt ett
            EU-direktiv med förbud mot grovt och utdraget våld i TV och kabel-TV.
          </note>
          <note>
            Vi måste väl i Sverige fråga oss vad vi gör för att leva upp
            till det direktivet. Vi talar ju väldigt ofta om andra EU-direktiv,
            men detta har fått leva sitt liv i skuggan.
          </note>
          <note>
            Vad gör den ensamstående föräldern, vad gör föräldraparet, när
            de ser att deras barn, kanske på grund av kamrattryck, vad vet
            jag, har hamnat i en situation där de på eftermiddagar får i sig
            våldsinslag och våldsdravel, som vi naturligtvis påverkas av?
            Jag förstår inte hur de figurer som gör gällande att vi inte påverkas
            av detta är funtade. Titta på dem som tillverkar blöjor och tvättmedel.
            De vet vad reklam och synintryck betyder.
          </note>
          <note>
            Det är klart att våldsinslag också påverkar. Även om det inte
            leder till att man begår brott tror jag att det drar ner våra
            trösklar och gör oss litet mer immuna när det gäller att reagera
            mot brott och ta vårt ansvar för att hjälpa dem som börjar stappla
            in på brottets bana att komma därifrån.
          </note>
          <note type="speaker">
            Anf. 12 GUN HELLSVIK (m)
          </note>
          <note>
            Herr talman! Även jag fick en släng av sleven i justitieministerns
            kommentarer till vad vi tidigare hade sagt. Jag skall inte ägna
            mig åt att bemöta detta.
          </note>
          <note>
            Jag vill bara konstatera att om inte vi i denna kammare kan anslå
            en litet mer generös ton kanske vi inte skall kräva särskilt mycket
            av dem som befinner sig utanför kammaren.
          </note>
          <note>
            Eftersom jag har kort tid till mitt förfogande skall jag i stället
            ta upp en fråga som flera har snuddat vid men som jag menar är
            otroligt viktigt att vara observant på, och det är narkotikafrågan.
            Vi har internationellt sett haft en god utveckling i Sverige.
            Men det finns just nu många farliga tecken i skyn. Det gör att
            alla vi som menar att narkotika inte kan finnas i ett samhälle
            utan att vi skapar offer måste reagera.
          </note>
          <note>
            Det handlar i första steget om människor som får sin egendom
            stulen. Därefter kommer de människor som på grund av narkomanens
            personlighetsförändring får sina känslor eller sin kropp skadad.
            Slutligen gäller det, inte att förglömma, de barn som narkomanen
            sedan sätter till världen och som vi av erfarenhet vet löper mycket
            stor risk att födas med skador.
          </note>
          <note>
            Under senare tid har det dykt upp en debatt. Frihetsfronten hade
            i helgen en stor sammankomst där man pläderade för en liberaliserad
            narkotikapolitik.
          </note>
          <note>
            En av våra största dagstidningar har för tillfället en artikelserie
            som efter vad jag hittills har sett bara framhåller liberaliseringsprojekt,
            utan några varnande fingrar.
          </note>
          <note>
            En av våra TV-kanaler visade i ett nyhetsprogram i helgen en
            dam från Liverpool, en mamma till en sexåring. Vi såg hur idylliskt
            det var när denna mamma fick sin dos, innebärande två sprutor
            heroin om dagen. Ingen talade om vad vi innerst inne vet, men
            som är lätt att glömma bort, att en drogad mamma icke kan fungera
            som den mamma ett barn har rätt att ha.
          </note>
          <note>
            Det är allas vår skyldighet att nu delta i debatten.
          </note>
          <note>
            Vi skall inte inbilla oss att det svenska folket inom sig har
            motståndet och orken att stå emot narkotikan. Kan vi inte få en
            fortsatt vettig utveckling i Sverige kommer vi aldrig att kunna
            komma åt våldet.
          </note>
          <note type="speaker">
            Anf. 13 INGBRITT IRHAMMAR (c)
          </note>
          <note>
            Herr talman! Det kan inte nog poängteras hur viktigt det är att
            få med alla samhällsmedborgare i arbetet att bekämpa och förebygga
            våldet. Då ser jag det jobb som kan göras på lägsta nivå som viktigt.
            Det gäller arbetet med att verkligen få i gång ett trygghetsarbete
            i varje kommun. Vi har talat om att skapa lokala trygghetsplaner.
          </note>
          <note>
            Då får man probleminventera just de frågeställningar som behöver
            analyseras i respektive kommun och vad som finns att göra. Här
            finns olika bakgrundsproblem. I vissa kommuner är just segregationen
            ett övergripande problem som är mycket större än i andra kommuner,
            men det finns överallt. Även jag vill betona vikten av att åstadkomma
            ökad delaktighet och minskad segregation.
          </note>
          <note>
            En ökad segregation leder också till minskad förståelse. Det
            innebär en ökad rasism och främlingsfientlighet. Det finns en
            tickande bomb på det här området. Därför är det så viktigt att
            varje samhällsmedborgare kan engageras i det här arbetet.
          </note>
          <note>
            Människor som är i arbete, sysselsättning eller utbildning har
            ju en minskad benägenhet att vistas på gator och torg på kvällar
            och nätter och bara fördriva tiden. Därför är naturligtvis kampen
            mot arbetslösheten en mycket viktig kamp att föra för att också
            minska våldet.
          </note>
          <note>
            Jag sade i mitt tidigare inlägg att vi i Centern vill betona
            tidiga insatser och omvårdnad om barnen. Vi är verkligen oroade
            över borttagandet av vårdnadsbidraget. Nu kämpar vi i stället
            vidare med ett införande av ett barnkonto. Varför gör vi det?
            Jo, därför att barn behöver sina föräldrar. De behöver dem under
            en stor del av sina första levnadsår. Därför tycker vi att det
            är viktigt att öka rättvisan och framför allt valfriheten och
            möjligheten för familjer att välja den barnomsorg som passar dem
            bäst.
          </note>
          <note>
            Jag tycker att detta var ett bra initiativ till en debatt. Detta
            måste ständigt fortsätta. Vi i Centern ordnar ett seminarium här
            i riksdagen den 17 maj där vi skall försöka analysera olika bakgrunder
            till våldet.
          </note>
          <note>
            Alla är naturligtvis välkomna dit.
          </note>
          <note type="speaker">
            Anf. 14 KARIN PILSÄTER (fp)
          </note>
          <note>
            Herr talman! Vi har nu berört väldigt många olika ämnen. Utan
            att på något sätt förringa det som andra tagit upp tänkte jag
            prata om litet andra saker igen.
          </note>
          <note>
            Det handlar om att få med alla i samhället, att släppa in de
            utestängda och att byta ut det utanförskap som många människor
            känner mot en integrering i ett gemensamt samhälle.
          </note>
          <note>
            Jag skall berätta litet om Omar. Han finns med i boken Välkommen
            till Vårby gård. Han skriver att skolan inte förstod sig på Omar,
            och han förstod sig inte på skolan. Misstroendet växte till hat.
            Halv elva den 8 februari 1991 smög sig Omar och två kamrater längst
            Vårbyskolans ena flygel. De bar med sig ett par stora stenar och
            en molotovcocktail. Ni kan ju tänka er själva vad som hände sedan.
          </note>
          <note>
            Jag tror på normer och värderingar och respekt för varje elev
            och att skolan skall vara till för att ge varje barn en chans
            är oerhört viktigt. Den nya läroplanen har ju vänt på steken litet
            grand.
          </note>
          <note>
            I fortsättningen av boken beskrivs hur det sedan kanske skulle
            fungera för Omar. Han hade större chans att lyckas än många av
            kamraterna. Föräldrarna levde tillsammans, han förstod samhällets
            gränser och han var troende muslim.
          </note>
          <note>
            Omars kamrat frågar: "Vad var värst, rättegången eller föräldrarna?"
            Omar tittade på honom med plågad min. "Skojar du? Det där med
            snuten var ingenting."
          </note>
          <note>
            Det har ju aldrig stått i några läroplaner att man kan välja
            att lösa konflikter med våld. Men hanteringen, det reella budskapet
            från samhället, har ofta blivit ett annat för många barn. Vi måste
            ha gemensamma normer hos familjen, skolan, socialtjänsten, polisen
            osv. Det gäller inte minst bruk av droger och våld med rasistiska,
            främlingsfientliga eller andra fientliga förtecken. Man säger
            ju att det ofta har varit i säck innan det kommer i påse. Det
            gäller både vinflaskor och fördomar.
          </note>
          <note>
            Herr talman! Det är också viktigt att släppa in de utestängda,
            att låta männen slippa gamla invanda roller, velourattribut eller
            hemansförväntningar och bara vara män. Vi skall stärka familjen
            genom att släppa in pappa, genom att visa att vi förväntar oss
            ett gemensamt ansvar för barnen även om relationerna inte alltid
            håller mellan de vuxna.
          </note>
          <note>
            Man pratar ju om att riktiga män inte äter paté. Nu gäller det
            att visa att riktiga karlar tar ansvar för sina barn, riktiga
            karlar tränar ärligt och dopar sig inte, riktiga karlar snackar
            om saken och använder inte knytnävarna. Vi måste visa och lyfta
            fram de goda förebilderna. Vi måste släppa in både de utestängda
            ungdomarna och de utestängda papporna och skapa goda livsmiljöer
            även i våra förorter.
          </note>
          <note>
            Jag är glad att detta nu betraktas som ett gemensamt problem.
            Jag har själv förmånen att få vara med i Storstadsutredningen.
            Jag hoppas mycket på det arbetet tillsammans med allt annat arbete
            som skall göras på dessa områden.
          </note>
          <note type="speaker">
            Anf. 15 ALICE ÅSTRÖM (v)
          </note>
          <note>
            Herr talman! Som många av de tidigare debattörerna har tagit
            upp handlar detta också om missbruk.
          </note>
          <note>
            Det handlar om en ökad alkoholkonsumtion och en ökning av narkotikamissbruket
            i Sverige.
          </note>
          <note>
            I dag verkar det som om vi har svårt att tackla dessa problem
            och ökningen av dem. Detta trots att vi tidigare i Sverige har
            haft bra traditioner av förebyggande och vårdande insatser för
            missbrukare. Är de nedskärningar vi gör i dag verkningsfulla om
            vi bara får tillbaka kostnaderna i form av missbrukare, sociala
            problem, utslagna människor, ökat våld och otrygghet?
          </note>
          <note>
            Det finns tre viktiga saker när det gäller att hantera missbruket.
            Den ena är förebyggande verksamhet genom t.ex. Folkhälsoinstitutet,
            bra socialt skyddsnät och en stark offentlig sektor som hindrar
            människor från att falla utanför systemet.
          </note>
          <note>
            Den andra handlar om vård. Dvs. att vi tar hand om dem som av
            olika anledningar missbrukar och behöver vård, avvänjning osv.
          </note>
          <note>
            Den tredje är att använda sig av hårdare straff för missbruk.
          </note>
          <note>
            När det har blivit så att man tydligast använder sig av det tredje
            och sista steget, även om det inte alltid har varit meningen,
            i bekämpningen av narkotika och alkohol tror jag att man är farligt
            ute. I dag försvinner stora delar av den förebyggande verksamheten
            ute i kommunerna på grund av att kommunerna inte har råd.
          </note>
          <note>
            Tillgången på vård för dem som redan har hamnat i missbruk har
            minskat. I dag är det inte självklart att man får vård för sitt
            missbruk, även om man själv vill det eftersom kommunerna inte
            kan ta kostnaderna för detta.
          </note>
          <note>
            Vi vet alla att insatserna måste göras både på det förebyggande
            området och för dem som redan har hamnat i missbruket. Om vi gör
            insatserna effektivt på båda hållen kommer vi att göra en samhällsekonomisk
            vinst och en mänsklig.
          </note>
          <note type="speaker">
            Anf. 16 MARIANNE SAMUELSSON (mp)
          </note>
          <note>
            Herr talman! Att våld i samhället är oacceptabelt och måste fördömas
            hoppas jag att vi alla är överens om. Jag hoppas att vi också
            kommer att arbeta utifrån det. Rasistiska inslag i våldet är något
            som vi måste ta itu med bl.a. för att skapa ett mångkulturellt
            samhälle där alla människor får plats. Jag hoppas att vi även
            är helt överens om det och kommer att kämpa för det tillsammans.
            Det är vad vårt samhälle behöver.
          </note>
          <note>
            Det finns andra saker som vi kanske inte är helt överens om i
            nuläget. Det är hur man skall vidta åtgärderna. Alf Svensson pratade
            om hederlighet som en grundbult. Jag skulle vilja använda ordet
            delaktighet som en viktig del i samhället. I dag finns det faktiskt
            ungdomar som innan de har fyllt 20 år rekommenderas att gå till
            socialen för att få sin försörjning därför att de inte behövs
            i samhället. Att förvänta sig att de då skall känna delaktighet
            i vårt samhälle är att begära mycket. Man måste behövas, man måste
            få vara med.
          </note>
          <note>
            Jag tror att det är det absolut viktigaste för oss alla att arbeta
            för. Jag vill återigen komma tillbaka till att det är bättre att
            dela på jobben och att använda människor i viktiga arbetsuppgifter
            än att betala dem för att inget göra.
          </note>
          <note>
            Herr talman! Justitieministern var inne på att samhällets stöd
            till familjerna måste fungera och även på att vi måste vidta åtgärder
            när familjerna inte fungerar. Jag har under mitt yrkesverksamma
            liv innan jag blev politiker arbetat med ungdomar med sociala
            problem. Under de senaste åren har jag sett en skrämmande förändring.
            Eftersom kommunerna sparar vidtar man inte längre de åtgärder
            som borde vidtas. Man sparar på ungdomar och barn.
          </note>
          <note>
            Vi som har arbetat med dessa frågor vet vilka konsekvenser detta
            får. Det blir betydligt dyrare den dag när man måste vidta de
            åtgärder som samhället ändå måste ställa upp med. Jag vill också
            betona vikten av att kommunerna har grundläggande resurser för
            att bedriva det förebyggande arbetet. Det borde vara samhällets
            absolut viktigaste prioritering att tidigt hjälpa och stödja ett
            barn som hemifrån kanske inte får det fulla stöd som det behöver.
            Det finns självklart möjligheter till det, men det är i dagsläget
            just detta som kommunerna sparar på, och det är helt oacceptabelt.
          </note>
          <note>
            Anf. 17 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Jag delar helt Alf Svenssons uppfattning att vi
            behöver en inre kompass, eller hur man nu vill uttrycka detta.
            Jag delar också Alf Svenssons uppfattning att det är i den nära
            relationen mellan det lilla barnet och den vuxne i en normal familj
            som den här kompassen skapas. Det ger oss de värderingar som vi
            sedan går ut med i samhället, och det präglar vår vuxna tillvaro.
            Man kan undra, precis som Alf
          </note>
          <note>
            Svensson gjorde, vad det är för kompass de människor har som
            ägnar sig åt bl.a. momsfiffel, liksom även - tycker jag i dessa
            dagar - de företagsdirektörer som höjer sina löner med 50 % eller
            100 %, samtidigt som de vet att de flesta människor i vårt samhälle
            måste dra ned på utgifterna. Men den kompass som de har har ofta
            skapats i de bästa av familjer, så det är inte heller när det
            gäller familjerna så lätt att veta hur värderingar skapas och
            vilka konsekvenser dessa får i vuxnas agerande.
          </note>
          <note>
            Alf Svensson undrar också varför vi inte satsar mer på frivården.
            Det vill jag nog tillbakavisa, för det är precis det som vi gör.
            Frivården är den del inom kriminalvården som vi anser är den som
            måste expandera. Tanken bakom den politik som vi för på kriminalpolitikens
            område är att vi måste minska användningen av anstalter och öka
            användandet av de alternativa påföljderna. Det betyder att frivården
            måste få en ökad betydelse i framtiden.
          </note>
          <note>
            Alf Svensson tog i det sammanhanget också upp frågan om resurser
            till polisen. Det är naturligtvis smärtsamt för varje samhällelig
            institution som i dessa dagar får besparingskrav på sig, men frågan
            är om vi inte, om vi inte ställer krav också på polisen att rationalisera
            och effektivisera sitt arbete, i stället får ställa det kravet
            på någon annan. Att hålla polisen utanför det kravet betyder att
            andra får bidra mer till saneringen av landets ekonomi.
          </note>
          <note>
            Det är då andra sektorer i samhället, kanske just sådana som
            bäst behövs i det sammanhang som vi talar om i dag, nämligen bekämpningen
            av våldet, som drabbas. Även för enskilda familjer blir det då
            ännu svårare att hantera situationen. När man kan läsa i tidningarna
            att t.o.m. dagis har ökat sin produktivitet
          </note>
          <note>
            - det är en egendomlig term för den typen av verksamhet - tycker
            jag inte att det är fel att ställa kravet att polisen skall öka
            sin produktivitet. Jag vet att det finns förutsättningar för att
            göra det.
          </note>
          <note>
            Alf Svensson tar också upp att det inte får ta för lång tid innan
            man ingriper mot brott. Jag delar helt den uppfattningen. Den
            nya lagstiftning om unga brottslingar som trädde i kraft den 1
            mars innebär en mycket snabb handläggning. Denna skall vara avklarad
            inom sex veckor efter det att brottet begåtts.
          </note>
          <note>
            Det finns däremot ett område där vi inte alls är snabba. Jag
            vill nu återkoppla till det som jag inledde med, nämligen den
            ekonomiska brottsligheten. På det området går det mycket lång
            tid mellan gärning och åtgärd, och ibland blir det över huvud
            taget ingen åtgärd. Det är bakgrunden till regeringens strategi
            att starka åtgärder måste vidtas mot den ekonomiska brottsligheten.
            I det sammanhanget har polisen fått ett starkt resurstillskott,
            vilket är nödvändigt för att komma vidare i den frågan.
          </note>
          <note>
            Jag delar också Gun Hellsviks uppfattning att vi måste försvara
            och förbättra vår narkotikapolitik.
          </note>
          <note>
            Både tillgången och efterfrågan på narkotika måste angripas och
            likaså både jakten på langarna och hjälpen till missbrukarna.
            Jag tycker att Alice Åström mycket tydligt visade hur viktigt
            det är att vi inte utgår från att vi på grund av svårigheter skall
            lägga tyngdpunkten bara på den ena halvan av denna problematik.
            Vi måste vara starka nog att kunna hävda den bredd som hittills
            har gällt i vår narkotikapolitik.
          </note>
          <note>
            Därigenom skall vi också kunna försvara den mot dem som kritiserar
            den.
          </note>
          <note type="speaker">
            Anf. 18 ALF SVENSSON (kds)
          </note>
          <note>
            Herr talman! Jag tycker att det var tillfredsställande att få
            höra alla de inlägg och synpunkter som här har presenterats. Låt
            mig bara kort få säga - minuterna tickar ju i väg så snabbt -
            att jag ändå tror att det är en felaktig åtgärd att beröva poliserna
            resurser. Vi har här också sagt att brottsligheten ökar. Den grova
            brottsligheten blir mer omfattande. Det krävs i sig en produktivitetsökning
            för att klara av det.
          </note>
          <note>
            Dessutom menar jag att en rejäl satsning på att komma åt den
            ekonomiska brottsligheten säkert skulle göra det möjligt att få
            fram resurser till övrig polisiär verksamhet. Jag hoppas verkligen
            att det inte skall behöva ta alltför lång tid att hitta åtgärder
            på det området.
          </note>
          <note>
            Herr talman! Fru talman Birgitta Dahl erinrade oss tidigare här
            om 50-årsminnet av Förintelsen, som i går hugfästes i Stockholms
            stadshus. När jag satt och lyssnade till denna utomordentligt
            gripande tillställning, där det erinrades om det mest avskyvärda
            och vedervärdiga våld som mänskligheten känner, kom jag att tänka
            på ett sammanträffande här i Stockholm för ett par år sedan med
            Nathan Sjaranskij. Denne var, som säkerligen de flesta av er kommer
            ihåg, en lägerfånge som släpptes ut under Gorbatjov-epoken.
          </note>
          <note>
            Denne briljante vetenskapsman och detta datageni satt under åtskilliga
            år i ett vedervärdigt läger.
          </note>
          <note>
            Det som jag tyckte var särskilt intressant var när denne naturvetenskapsman
            sade: Jag kom snart underfund med att det inte räckte med rationella
            argument när man ville bekämpa ondskan, utan det behövdes moraliska
            och andliga argument. - Inget parti har på något sätt monopol
            på en sådan slutsats, men jag tror att det är väldigt viktigt
            att den stryks under och lyfts fram.
          </note>
          <note>
            Herr talman! Jag tror inte heller på något sätt att de som nu
            riktar sig med hiskliga lönelyft skulle, därför att de måhända
            kommer från de högre socialgrupperna, vara besjälade med högre
            moral och större mått av solidaritet än andra. Under mina tio
            år som lärare lärde jag mig att man i familjemiljöer där ekonomin
            inte alla gånger precis var vad den borde vara kunde överföra
            normer väl så intensivt, grundläggande och klokt som i de bättre
            bemedlades miljöer. Jag vill också säga, herr talman, att det
            ligger en fara i att försvara elände, våldsutveckling och bekymmer
            med att vi nu har en ekonomisk kris.
          </note>
          <note>
            Anf. 19 Justitieminister LAILA
          </note>
          <note>
            FREIVALDS (s)
          </note>
          <note>
            Herr talman! Nej, våldet kan inte försvaras vare sig med ekonomisk
            kris eller med någonting annat.
          </note>
          <note>
            Våldet måste bekämpas, och som grund härför ligger samhällets
            värderingar, vår syn på medmänniskorna, och detta avgör vårt handlande
            i förhållande till varandra. Det är också ytterst det som politik
            handlar om.
          </note>
          <note>
            Brottsligheten ökar, säger Alf Svensson. Nej, dessbättre är det
            så att brottsligheten inte ökar. Men det är inte det huvudsakliga
            skälet, för att återigen komma in på en detaljfråga, till att
            vi anser att krav på effektivisering kan ställas även på polisen,
            utan den grundläggande anledningen är att polisen genomgår en
            omfattande omstrukturering, både organisatoriskt och arbetsmässigt.
            Det innebär att polisens arbete i större utsträckning kommer att
            bedrivas brottsförebyggande. I detta finns mycket av effektivitet
            att hämta och också möjlighet att under en period spara pengar.
            I dagens läge, när de pengarna behövs på så många håll, måste
            också polisen vara med häri. Detta handlar på sätt och vis också
            om solidaritet. Ytterst handlar den politik som vi bedriver i
            det här landet om solidaritet. Utgångspunkten för politiken i
            vårt land bör vara att vi respekterar varje individ och anser
            att alla människor har lika värde. Det är på grundval av det som
            vi i regering och riksdag har att fatta våra beslut.
          </note>
          <note>
            Det är svårt att omsätta solidaritet i praktisk politik, men
            en av de viktigaste åtgärderna är att i de svåra besluten, som
            bl.a. handlar om ekonomi, alltid ta hänsyn till de svagaste i
            samhället och dem som bäst behöver vårt stöd. Vi kan inte agera
            på ett sådant sätt att de institutioner som i vårt samhälle svarar
            för åtgärder riktade just till dem som bäst behöver stöd också
            är de som i första hand mister vårt stöd när det blir ekonomiska
            svårigheter. Det är just då vi måste hävda principen om alla människors
            lika värde och solidariteten i samhället.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 20 april.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1994/95:150 till finansutskottet
          </note>
          <note>
            1994/95:203 til skatteutskottet
          </note>
          <note>
            Skrivelse
          </note>
          <note>
            1994/95:220 till finansutskottet
          </note>
          <note>
            Motioner
          </note>
          <note>
            1994/95:Jo31-Jo36 till jordbruksutskottet
          </note>
          <note>
            1994/95:L45-L49 till lagutskottet
          </note>
          <note>
            1994/95:Ju17 och Ju18 till justitieutskottet
          </note>
          <note>
            1994/95:K21 och K22 till konstitutionsutskottet
          </note>
          <note>
            1994/95:U34 och U35 till utrikesutskottet
          </note>
          <note>
            1994/95:T26 till trafikutskottet
          </note>
          <note>
            1994/95:Ju19 till justitieutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Lagutskottets betänkanden 1994/95:LU25 och LU27
          </note>
          <note>
            Jordbruksutskottets betänkande 1994/95:JoU16
          </note>
          <note>
            Näringsutskottets betänkanden 1994/95:NU20 och
          </note>
          <note>
            NU22
          </note>
          <note>
            5 § Socialpolitik - inriktning och anslag, m.m.
          </note>
          <note>
            Föredrogs
          </note>
          <note>
            Socialutskottets betänkande 1994/95:SoU15
          </note>
          <note>
            Socialpolitik - inriktning och anslag (prop.
          </note>
          <note>
            1994/95:100 delvis)
          </note>
          <note>
            Socialutskottets betänkande 1994/95:SoU13
          </note>
          <note>
            Om dopning
          </note>
          <note>
            Socialutskottets betänkande 1994/95:SoU14
          </note>
          <note>
            Vissa ersättningar till sjukvårdshuvudmännen m.m.
          </note>
          <note>
            för år 1995 (skr. 1994/95:141)
          </note>
          <note>
            Socialutskottets betänkande 1994/95:SoU16
          </note>
          <note>
            Allmänna arvsfonden (skr. 1994/95:138)
          </note>
          <note>
            Socialutskottets betänkande 1994/95:SoU17
          </note>
          <note>
            Vissa ändringar i läkemedelslagen m.m. (prop.
          </note>
          <note>
            1994/95:143)
          </note>
          <note>
            Socialutskottets betänkande 1994/95:SoU19
          </note>
          <note>
            Nordisk konvention om socialt bistånd och sociala tjänster (prop.
            1994/95:149)
          </note>
          <note>
            Socialutskottets betänkande 1994/95:SoU20
          </note>
          <note>
            Amalgam m.m.
          </note>
          <note>
            Socialutskottets betänkande 1994/95:SoU22
          </note>
          <note>
            Tillsyn över viss laboratorieverksamhet m.m.
          </note>
          <note>
            Tredje vice talmannen meddelade att socialutskottets betänkanden
            SoU15, SoU13, SoU14, SoU16,
          </note>
          <note>
            SoU17, SoU19, SoU20 och SoU22 skulle debatteras gemensamt.
          </note>
          <note type="speaker">
            Anf. 20 STEN SVENSSON (m)
          </note>
          <note>
            Herr talman! Mot bakgrund av rapporterna om det oprovocerade
            våldet bland ungdomar anordnade socialutskottet den 14 februari
            en offentlig utfrågning om orsakerna till det ökade bruket i Sverige
            av anabola steroider och andra dopningsmedel. Mycket talar för
            ett samband mellan dopning och de allvarliga våldsbrott som har
            drabbat vårt samhälle på senare tid.
          </note>
          <note>
            Vi följer upp detta initiativ i budgetbetänkandet
          </note>
          <note>
            SoU15, som kammaren nu behandlar tillsammans med ytterligare
            sju betänkanden, varav dopningsfrågan redovisas särskilt i betänkandet
            SoU13, där en komplett utskrift från den offentliga utfrågningen
            finns bilagd.
          </note>
          <note>
            Utvecklingen i samhället tycks gå mot ett alltmer omfattande
            våld, en ökad brutalisering i umgänget, särskilt mellan ungdomar.
            Våra medier förmedlar till oss en bild av att grov misshandel,
            mord, väpnade rån och liknande våldsinslag ökar.
          </note>
          <note>
            Våldsbrotten ökar också bland de unga och ofta i anslutning till
            nöjeslokaler. Våldet blir också grövre, bl.a. som en följd av
            att ungdomar nu i större utsträckning än tidigare är beväpnade.
            Skottdramat på
          </note>
          <note>
            Stureplan och tidigare tragedierna i Falun och Bjuv, det brutala
            ungdomsmordet i Mullsjö och den senaste händelsen, där ett ungdomsgäng
            misshandlade en familj i Vålberg, har nu fått människor att fråga
            sig hur Sverige har kunnat hamna i den här situationen och vad
            samhället - stat, kommun, organisationer och föreningsliv samt
            inte minst enskilda medborgare -
          </note>
          <note>
            skulle kunna göra för att vända utvecklingen.
          </note>
          <note>
            Som framgår av vårt budgetbetänkande, anser ett enhälligt socialutskott,
            liksom regeringen och alla de motionärer som tagit upp dessa frågor,
            att utvecklingen är mycket oroande.
          </note>
          <note>
            Dagens ungdomar är morgondagens vuxna med ansvar i framtidens
            samhälle. Livsvillkoren för ungdomarna i dag påverkar i stor utsträckning
            hur de i sin tur klarar rollen att ta hand om sina barn. Vissa
            förortsområden i de största städerna domineras nu helt av människor
            med invandrarbakgrund med mycket ringa kontakt med befolkningen
            i övrigt. Integrationen i samhället för dessa människor försvåras
            därmed avsevärt. Fler arbetslösa finns i dessa områden än i övriga
            landet. Socialbidragsberoendet är högre, och kostnaderna i dessa
            kommuner för socialbidrag har ökat markant.
          </note>
          <note>
            I dessa bostadsområden bor också andra ekonomiskt svaga grupper
            och människor med olika sociala problem. Det finns i dessa områden
            en ökande social instabilitet med inslag av otrygghet, utanförskap
            och kriminalitet. Dessa frågor blev väl belysta i den offentliga
            utfrågning som socialförsäkringsutskottet anordnade om den sociala
            miljön i invandrartäta bostadsområden, till vilken socialutskottet
            även blev inbjudet.
          </note>
          <note>
            Det är främst två problemsammanhang som dominerar bland medborgarnas
            uppfattning om våldets orsaker, nämligen att barn och ungdomar
            inte vägleds av goda förebilder, dvs. att barn och ungdomar exponeras
            för alltför mycket våld i medier, särskilt i TV
          </note>
          <note>
            och på video, samt att det brister i föräldraansvar.
          </note>
          <note>
            De splittrade familjerna, där exempelvis pojkar saknar positiva
            föredömen i sina fäder, är ett sådant tydligt problem. Det andra
            problemsammanhanget är att gärningsmännen i allt större omfattning
            är drogpåverkade vid utövandet av de flesta våldsbrotten.
          </note>
          <note>
            De högsta brottsnivåerna och det mest omfattande alkohol- och
            narkotikamissbruket finns i storstäderna.
          </note>
          <note>
            Alkoholkonsumtionen bland ungdomar ökar av allt att döma igen,
            speciellt bland flickor, och alkoholdebuten sker dessutom vid
            allt lägre ålder. Missbruket av dopningspreparat ger också anledning
            till oro. I söndags kunde vi läsa om två ungdomar i Göteborg,
            17
          </note>
          <note>
            och 18 år, som ville imponera på omgivningen genom att använda
            anabola steroider. De blev så aggressiva att den ene hotade sin
            mor till livet och den andre slog sin farmor. Modern och farmodern
            har, oberoende av varandra, polisanmält ungdomarna. Ingen av dem
            vågar längre ha dem boende hos sig.
          </note>
          <note>
            Socialutskottet ser med stort allvar på uppgifterna om sambandet
            mellan dopning och mycket allvarliga våldsbrott. Uppgifter finns
            också om att dopningsmedel skulle ha liknande beroendeframkallande
            effekter som narkotika. Regeringen har efter initiativ från socialutskottet
            tillsatt en parlamentarisk utredning för att analysera dessa dopningsproblem.
          </note>
          <note>
            En kriminalisering skulle tydligare markera att samhället tar
            helt avstånd från varje icke-medicinsk befattning med sådana medel.
            Det skulle ge ökade möjligheter för bl.a. polis och socialtjänst
            att ingripa på ett tidigt stadium. Vidare kan en sådan åtgärd
            avhålla ungdomar från ett missbruk som kan få förödande konsekvenser
            för deras fysiska och psykiska hälsa.
          </note>
          <note>
            Från polisens sida har framhållits att straffsatserna för dopningsbrott
            jämfört med narkotikabrott är låga och att brottsutredningarna
            därför inte prioriteras. Vid utfrågningen framkom att kunskaperna
            om missbrukets omfattning i åldersgrupperna över 20 år är mycket
            bristfälliga och att svårigheterna att mäta missbruket i dessa
            grupper är stora. Enligt direktiven skall utgångspunkten för utredningens
            arbete vara en noggrann genomgång av den faktiska kunskapen om
            dopningsmedlen och deras medicinska och psykologiska verkningar.
            Utvecklingen när det gäller användningen i missbrukarledet av
            olika läkemedel, som dopningsmedel, och kunskapen om dessa medel
            sker snabbt. Utskottet utgår från att berörda myndigheter noga
            följer utvecklingen och vid behov vidtar lämpliga åtgärder. En
            omfattande utredningsverksamhet har igångsatts med uppgift att
            analysera problemen vad gäller den allmänna välfärden och den
            sociala utvecklingen samt att föreslå förbättringar på olika områden.
          </note>
          <note>
            Socialutskottet är mycket positivt till de utredningsinitiativ
            som tagits men anser att flera av de frågor som nu behandlas kräver
            sektorsövergripande överväganden och åtgärder. Det sätt på vilket
            samhället är organiserat - och detta gäller även arbetet i riksdagen
            och regeringskansliet - försvårar den helhetssyn och det långa
            perspektiv på dessa frågor som utskottet förordar. Även sektoriella
            åtgärder i ett kort perspektiv måste enligt utskottet bottna i
            en övergripande och långsiktig strategi för välfärd, arbete, trygghet
            m.m.
          </note>
          <note>
            Kraftfulla insatser behövs också mot det ökande våldet i samhället
            och mot missbruket av alkohol, narkotika och dopningspreparat.
            En samordning av kommuners och landstings insatser på detta område
            är nödvändig. Det behövs en samordning av insatserna mellan t.ex.
            sociala myndigheter samt arbetsmarknads- och utbildningsmyndigheter.
          </note>
          <note>
            Utskottet vill särskilt framhålla behovet av sektorsövergripande
            insatser för att komma till rätta med problem som boendesegregation,
            arbetslöshet och utslagning. Risk finns annars att insatser på
            ett område vidtas utan att konsekvenserna på andra områden eller
            för helheten beaktas.
          </note>
          <note>
            Den höga arbetslösheten och de ekonomiska problem som den för
            med sig för många familjer ökar också riskerna för att allt fler
            barn blir otrygga och far illa. Enligt utskottets mening är insatser
            för att åstadkomma balans och tillväxt i ekonomin samt skapa arbete
            av grundläggande betydelse för barnens och ungdomarnas välfärd.
          </note>
          <note>
            Socialnämnden är enligt socialtjänstlagen skyldig att i samarbete
            med den unges familj försöka åtgärda problemen i den unges uppväxtmiljö.
            Utskottet anser, mot bakgrund av vad som påtalas i motionerna,
            att det nu är extra viktigt att alla inblandade parter, såväl
            myndigheter som organisationer och allmänheten, mobiliseras i
            försöken att bryta den negativa utvecklingen när det gäller missbruk
            av alkohol och andra droger samt ungdomsvåld.
          </note>
          <note>
            Utskottet anser att det är nödvändigt med ökade satsningar på
            tidigt samarbete mellan polis, frivård, skola, föreningar, arbetsmarknadsmyndigheter,
            föräldrar och ungdomarna själva för att försöka finna nya vägar
            som leder till en lösning av dessa problem. Det förebyggande arbetet
            bland barn och ungdomar måste enligt utskottets mening ske på
            bred front, dvs. över de traditionella sektorsgränserna, för att
            åstadkomma hållbara lösningar för framtiden. Sambanden mellan
            arbetslöshet, utslagning, våld och missbruk måste enligt utskottet
            uppmärksammas mer.
          </note>
          <note>
            Utskottet vill i sammanhanget framhålla vikten av att barn som
            tidigt visar tecken på att utvecklas ogynnsamt uppmärksammas och
            att åtgärder vidtas.
          </note>
          <note>
            Detta kräver ofta samarbete mellan föräldrar, skola, barnomsorg,
            socialtjänst och hälso- och sjukvård.
          </note>
          <note>
            Det är viktigt att den kunskap och erfarenhet som byggs upp genom
            forskning, utvecklingsarbete och på annat sätt kontinuerligt förs
            vidare till berörda personalgrupper för att vidareutveckla arbetet
            inom socialtjänsten.
          </note>
          <note>
            Utskottet delar motionärernas uppfattning att det behövs mer
            kunskap och forskning på en rad områden för att få en helhetsbild
            av hur de samlade effekterna av de senaste årens höga arbetslöshet
            och försämrade ekonomi, men även andra förändringar i samhället
            och i vår omvärld, påverkar människors levnadsvillkor.
          </note>
          <note>
            Bättre underlag behövs för kommande politiska beslut om välfärdspolitiken.
            Det behövs enligt utskottet mer kunskap om bl.a. de sociala trygghetssystemen,
            arbetsmarknaden, familjernas situation och boendet.
          </note>
          <note>
            Mer kunskap behövs också om hur hot om utslagning och segregering
            bör mötas. Framtidsstudier behövs också för att fånga mångfalden
            av de preferenser som den nuvarande ungdomsgenerationen har och
            kommer att ha vad gäller 2000-talets välfärdssystem. Utskottet
            delar även uppfattningen att det är viktigt med nationell forsknings-
            och utvecklingsverksamhet vid lokala och regionala center.
          </note>
          <note>
            Socialutskottet, som instämmer i regeringens uttalanden i budgetpropositionen
            i dessa delar, ställer sig också bakom huvudlinjerna i de motioner
            som behandlats och anser att regeringen bör beakta dessa synpunkter
            i det fortsatta arbetet med frågor som rör den allmänna välfärden.
            Vi har därför enats om att föreslå kammaren att göra ett tillkännagivande
            till regeringen med denna innebörd. Bakom detta förslag till uttalande
            står samtliga riksdagspartiers företrädare i socialutskottet i
            total enighet.
          </note>
          <note>
            Herr talman! Jag har så här långt redovisat bakgrunden till och
            innebörden av det enhälliga ställningstagande som socialutskottet
            gjort när det gäller den sociala utvecklingen bland barn och ungdom.
            Jag skall i det följande redovisa några personliga kommentarer
            med utgångspunkt från den moderata partimotionen.
          </note>
          <note>
            Moderata samlingspartiets utgångspunkt är respekten för den enskilde
            individens förmåga att ta ansvar och att forma sitt eget liv.
            Det offentligas uppgift är som vi ser det att skapa förutsättningar
            för ett enskilt ansvarstagande samt att bistå och värna de medborgare
            som saknar personliga förutsättningar att ta självständigt ansvar.
          </note>
          <note>
            Det gäller i stället att mobilisera människornas egen ansvarskänsla
            för sig själva och för sin omgivning. Barn- och ungdomar har ofta
            förebilder. Det gäller kanske främst de egna föräldrarna men också
            idrottsstjärnor, pop- och rockmusiker och andra artister. Därför
            är det viktigt att alla dessa ställer upp som positiva förebilder.
          </note>
          <note>
            Familjen måste stärkas. Det måste vara möjligt för föräldrar
            att ge sina barn den kärlek och omtanke, det stöd och den ledning
            som varje barn har rätt till och som i sin tur leder till att
            barnen växer upp till trygga och harmoniska människor.
          </note>
          <note>
            I detta sammanhang är det också viktigt att framhäva det tankemönster
            som är alltför utbrett i vårt land, nämligen att någon annan tar
            över ansvaret i och med att skatten är betald. Alla måste känna
            ansvar och hjälpa och stötta och säga ifrån när människor är på
            väg in i ett missbruk, innan det är för sent. Här spelar det civila
            samhället, vars viktigaste delar utgörs av den "lilla världen"
            - familjen, vänner, arbetskamrater
          </note>
          <note>
            - en viktig roll som inte kan övertas av det offentliga.
          </note>
          <note>
            Hos oss bygger världfärden på storslagna system som beslutats
            av regering och riksdag. Syftet har varit att flytta problemen
            från det civila samhället till statsmakten. Vår välfärdstrappa
            börjar uppifrån och söker sig nedåt mot samhällets botten. Men
            den officiella trappan når sällan samhällets botten. Frälsningsarmén
            och statsmissionen känner fler alkoholmissbrukare och uteliggare
            än kommunens socialförvaltning.
          </note>
          <note>
            De frivilliga och ideella organisationernas insatser på detta
            område kan inte nog värderas. Samtidigt är det viktigt att det
            offentliga, när den lilla världen inte är tillräcklig eller kanske
            inte längre finns, är beredd och har förmågan att hjälpa och stötta.
            Kommunernas socialassistenter och annan personal som är utbildad
            för detta måste ges större möjligheter att rycka in preventivt
            i familjer där det håller på att gå snett. För att detta arbete
            skall vara verkningsfullt måste nuvarande lag om vård av unga,
            LVU, förändras.
          </note>
          <note>
            I samband med propositionen om en förändrad
          </note>
          <note>
            LVU föreslog vi moderater att delar av den gamla barnavårdslagen
            åter skulle gälla. Det handlade främst om lagens 26 §, vilken
            innebar att de sociala myndigheterna i samarbete med familjen
            hade en reell möjlighet att på ett tidigt stadium gå in och hjälpa
            och stötta familjer där barnen riskerade att råka illa ut, fysiskt
            eller psykiskt. Lagen var konstruerad så, att åtgärderna vidtogs
            i samråd med den enskilda familjen. Dessutom vidtogs åtgärderna
            stegvis samtidigt som verkningsgraden trappades upp.
          </note>
          <note>
            Med de skrivningar som socialutskottet står för i det senaste
            budgetbetänkandet konstaterar jag att vi nu har fått gehör för
            dessa våra krav.
          </note>
          <note>
            Även när det gäller LVM måste åtgärder kunna sättas in tidigare
            och trappas upp stegvis med ett omhändertagande som en sista utväg.
          </note>
          <note>
            Varje barn är unikt och oersättligt. De har alla olika förutsättningar
            och möjligheter. detta måste också respekteras och tas hänsyn
            till i skolan, där barn och ungdomars värderingar i mycket stor
            utsträckning präglas. Många elever "hänger inte med" under den
            känsliga högstadietiden, vilket gör att de försöker hävda sig,
            ofta genom bruk av olika droger.
          </note>
          <note>
            För att undvika detta är det viktigt att skolan har tid och möjlighet
            att ta hänsyn till varje enskild elev.
          </note>
          <note>
            Skolan måste uppmärksamma och hjälpa elever som riskerar att
            komma efter och ge dessa stöd och hjälp.
          </note>
          <note>
            Samtidigt måste skolan garantera alla elever ordentliga baskunskaper
            innan de går vidare. För att detta skall bli möjligt är det därför
            centralt att undervisning om alkohol, narkotika och dopningsmedels
            skadeverkningar återfinns i skolans läroplan.
          </note>
          <note>
            Många av de problem som vissa ungdomar har bottnar i hemförhållanden.
            Detta får dock inte hindra skolan att i samarbete med hemmet och
            socialvården försöka lösa problemen. Hem, skola och socialvård
            måste också i samverkan bekämpa normlöshet i form av skolk, mobbning,
            utstötning och bristande hänsyn till andra. Krav måste kunna ställas
            och efterföljas.
          </note>
          <note>
            I konsekvens med de principer som jag har angett i detta anförande
            menar jag därför att inriktningen på välfärden bör vara att ge
            ansvar, att ställa krav, att möjliggöra och respektera de enskilda
            familjernas beslut samt utnyttja den mångfald som följer av en
            politik som låter enskilda människors egna alternativ och vilja
            till ansvarstagande vara en viktig bas för tryggheten.
          </note>
          <note>
            Herr talman! Även om det finns betydande samsyn i de sociala
            välfärdsfrågorna råder det oenighet mellan oss främst när det
            gäller synen på familjens betydelse i samhället. Detta framgår
            av de reservationer som fogats till budgetbetänkandet. Min kollega
            Liselotte Wågö kommer i sitt inlägg senare under dagens debatt
            under rubriken "Familjepolitiken" att närmare belysa detta.
          </note>
          <note>
            Vi moderater står alltså fast vid våra uppfattningar som redovisats
            i samtliga moderata reservationer som finns fogade till de betänkanden
            som utgör grund för dagens socialpolitiska debatt. Men med hänsyn
            till kammarens arbetsbelastning ber jag nu att få yrka bifall
            endast till reservationerna nr 4 och nr 10 i budgetbetänkandet
            SoU15. I övrigt ber jag att få yrka bifall till utskottets hemställan
            i samtliga de åtta betänkanden som kammaren behandlar i detta
            sammanhang.
          </note>
          <note>
            Avslutningsvis vill jag också rikta ett tack till talmannen Birgitta
            Dahl för de vänliga ord som riktades till socialutskottet för
            den beredning av dessa ärenden som har pågått under de senaste
            två månaderna.
          </note>
          <note type="speaker">
            Anf. 21 ROLAND LARSSON (c)
          </note>
          <note>
            Herr talman! Budgetunderskottet och statsskulden är välfärdens
            värsta fiender, skrev Aftonbladet som rubrik på sin ledare i söndags.
            Budskapet var detsamma i gårdagens ekonomiska debatt. Det kan
            låta som en självklarhet, men det förtjänar ändå att upprepas.
          </note>
          <note>
            Hela vårt sociala trygghetssystem bygger på att vi med politiska
            beslut kan omfördela vår gemensamma kaka från dem som är ekonomiskt
            starka till dem som på olika sätt i livets olika skeden behöver
            få sin ekonomiska ställning förstärkt eller behöver vård och omsorg.
          </note>
          <note>
            För att det skall vara möjligt att göra och för att en sådan
            omfördelning skall kunna omsättas i praktiken krävs det, som också
            sades i går, att vi är herrar i vårt eget hus. Om vi skall vara
            det måste det finnas balans mellan vad vårt näringsliv kan dra
            in i form av resurser och de kostnader vi har för den gemensamma
            sektorn. Annars blir det andra krafter än de politiska som så
            småningom dikterar välfärdens villkor.
          </note>
          <note>
            Den balansen finns inte i dag. Våra inkomster är för små och
            våra utgifter för stora. I ett fåfängt försök att upprätthålla
            ett trygghetssystem som vi byggt upp på förhoppningarna om en
            evig tillväxt, betydligt större än den som vi har i dag och den
            som vi under en överskådlig framtid kommer att få se, lånar av
            kommande generationers välfärd för att upprätthålla vår generations
            välfärd. Alla vet dessutom, oavsett vad som sägs i debatten, att
            det inte längre med skattehöjningar går att öka inkomsterna för
            att bygga ut trygghetssystemet. Varje sådan åtgärd kommer på det
            ena eller det andra sättet att leda till välfärdsförluster på
            något annat område, t.ex. arbetslöshet.
          </note>
          <note>
            Vi är, herr talman, med andra ord inne i en ond cirkel där omfördelningen
            inte längre är lösningen.
          </note>
          <note>
            Det må vara ett vackert ord i retoriken, men i praktiken har
            detta verktyg inte längre samma innebörd.
          </note>
          <note>
            Eftersom arbetet och inkomster från arbetet utgör grundbulten
            i vår sociala trygghet är det bara genom att vi får fler arbetstillfällen
            som vårt trygghetssystem kan förhindras att falla sönder.
          </note>
          <note>
            Det är därför vi alla nu måste svälja den Döbelnsmedicin som
            syftar till att rädda vår välfärd och vår sociala trygghet. Det
            är nya lösningar, nya idéer och nya tankar som måste födas ur
            denna medicinering. Det kommer att leda till spänningar i den
            svenska samhällskroppen. Det kommer att vara en svår påfrestning
            på vårt demokratiska system. Vad vi än gör på detta område kommer
            varje åtgärd att ur rättvisesynpunkt ifrågasättas av någon eller
            några. Samtidigt som vi måste föra vårt välfärdssystem genom detta
            ekonomiska nålsöga kan man både på det sociala och på det kulturella
            planet skönja underströmmar, samhällsuppfattningar och värdeförändringar
            vars konsekvenser i förlängningen är svåra att överblicka.
          </note>
          <note>
            Ur dessa underströmmar virvlar då och då upp företeelser och
            händelser som både chockar och skrämmer oss. Det handlar om platser
            som vi känner igen:
          </note>
          <note>
            StureCompagniet, Falun, Fryshuset, Bjuv och Mullsjö. Alla dessa
            namn har vi i vårt minne och blir ständigt påminda om.
          </note>
          <note>
            Man frågar sig: Var mer än i missbruk av narkotika och anabola
            steroider hämtar det besinningslösa och oprovocerade våld som
            vi i dag talat om sin näring? Var finns den näring som föder detta
            våld mer än i det som vi brukar rubricera som missbruk? Hur kommer
            det sig att vi, vårt väl utvecklade välfärdssystem till trots,
            inte lyckats att hålla oss ifrån de destruktiva tendenser som
            drabbat länder med betydligt sämre välfärdssystem än vårt? Vi
            måste söka svar och vi måste finna svaren.
          </note>
          <note>
            Med den ekonomiska verklighet som vi under en överskådlig framtid
            måste räkna med att leva i och med hänsyn till de värderingsförskjutningar
            som vi kan se hos den generation som skall ta över efter oss har
            vi ett ansvar - vi som i dag sitter i Sveriges riksdag och som
            har ett ansvar för samhället - att reformera och ändra vårt sociala
            trygghetssystem så att det fyller den fördelningspolitiska funktion
            som det är avsett att fylla. Det måste vara hållbart över tiden.
            Det måste hålla i ekonomiskt svaga perioder. Det måste fylla de
            krav som den kommande generationen ställer på ett trygghetssystem
            och på välfärden.
          </note>
          <note>
            För att det här skall kunna göras, för att vi skall kunna åstadkomma
            de förändringar av dessa system måste det forskas. Vi måste få
            forskning och en ordentlig utvärdering av välfärdsfrågorna. Vi
            måste försöka att utifrån denna forskning finna de nya lösningar
            och ta de nya grepp som måste till.
          </note>
          <note>
            Från Centerns sida har vi i en motion föreslagit att forskning
            och utvecklingsarbete skall bedrivas just med utgångspunkt i den
            nya ekonomiska situationen och värderingsförändringarna i samhället
            och utifrån detta velat peka på hur nödvändigt det är att genom
            denna forskning klarlägga 2000-talets villkor för den svenska
            välfärdspolitikens utformning.
          </note>
          <note>
            Enligt Centerns mening måste ett reformerat trygghetssystem bygga
            på vissa grundläggande förutsättningar. Det måste omfatta alla,
            och det måste betalas av alla. Medlen måste fördelas generellt.
            Behovsprövade system där människor får stå utanför socialkontor
            med mössan i handen tillhör en svunnen tid. Systemet måste innehålla
            ett ökat inslag av grundtrygghet där de som tillhör de ekonomiskt
            svagaste har ett bra skydd i botten. Det skyddet måste vi bygga
            upp så att det bekostas av dem som har en starkare ekonomisk ställning.
            Vi måste ge det en kraftigare grund, och vi måste göra det genom
            att börja skära i toppen.
          </note>
          <note>
            Vi kan driva social verksamhet i alternativa driftformer. Men
            det är inget mål i sig. Det är ett medel att skapa valfrihet och
            rättvisa och att ge de enskilda människorna möjlighet att utifrån
            sina egna förutsättningar och på sina egna villkor välja de former
            som de vill ha för den vård och omsorg som de behöver.
          </note>
          <note>
            Välfärdens mål måste vara det viktigaste, inte dess former. Vi
            kan inte för formens skull hålla fast vid system som inte längre
            fungerar. Vi måste ha i åtanke vad som är målet. Att försvara
            stelbenta system kan i sig inte vara ett mål. Det är bara att
            konservera de problem som har drabbat oss till följd av den ekonomiska
            utvecklingen.
          </note>
          <note>
            Centern har i utskottet fått gehör för sina krav på att det skall
            bedrivas ett forsknings- och utvecklingsarbete för att klarlägga
            hur välfärden skall byggas upp under 2000-talet. Vi kallar det
            gärna för en välfärdsutredning, även om det kanske är att gå litet
            långt. Vi menar att det ändå är så man måste tolka den slutsats
            som utskottet har dragit av Centerns motion och andra motioner.
            Vi kan därför från Centerns sida yrka bifall till utskottets hemställan
            vad gäller tillkännagivandet i fråga om inriktningen av socialpolitiken.
            Med den här forskningen och utvecklingen kan man ta det första
            steget mot den reformering av vårt välfärdssystem som kommande
            generationer kräver och som ekonomin kräver. Det skall också vara
            anpassat till det absoluta krav som vi måste ställa på oss att
            stå för vår generations kostnader. Vi kan inte lämna till kommande
            generationer ett ansvar som vi själva inte har kunnat axla.
          </note>
          <note type="speaker">
            Anf. 22 BARBRO WESTERHOLM (fp)
          </note>
          <note>
            Herr talman! Jag kommer att ägna mitt inlägg åt dels det oprovocerade
            våldet, som skulle vara en tyngdpunkt i dagens debatt, dels en
            del andra frågor i de betänkanden som vi har att behandla i dag.
          </note>
          <note>
            Justitieminister Freivalds lämnade en hel del statistik om våldet
            i vårt samhälle. Vi får väldigt mycket siffror som pekar uppåt
            och neråt och ger en litet förvirrande bild. Jag tror inte att
            vi skall fastna i denna statistikdiskussion. Så länge som våld
            och övergrepp begås i samhället måste vi både reagera och agera.
            Så länge vi läser om barn som dödar barn, så länge vi får kännedom
            om tonåringar som dödar tonåringar, så länge vi får höra att homosexuella
            mördas på grund av deras sätt att leva, så länge kvinnor och barn
            misshandlas i hemmet måste vi reagera och agera.
          </note>
          <note>
            En sak som jag vill ta upp är att vittnen skräms till tystnad.
            Våldsbrott begås av olika skäl. Bl.a. har alkohol och dopning
            tagits upp här. Vi hade, som Sten
          </note>
          <note>
            Svensson sade, en särskild utfrågning om dopning.
          </note>
          <note>
            Den gav en väldigt skrämmande bild. Jag rekommenderar var och
            en att läsa referatet från den utfrågningen i socialutskottet.
          </note>
          <note>
            Jag är väldigt glad över att man nu överväger frågan om kriminalisering
            av det icke-medicinska bruket av anabola steroider.
          </note>
          <note>
            För drygt tio år sedan häcklades de som föreslog detta. Man tyckte
            att det var barockt att ett hormonpreparat skulle jämställas med
            narkotika. Det är också glädjande att utskottet ser allvarligt
            på de inkörsportar till doping som finns och på det förhärligande
            av näringspreparat, kostpreparat, som vi kan läsa om i idrottstidningar
            och som inger unga människor tron att man måste använda externa
            medel för att bli en bra idrottsutövare eller för att få en muskulös
            kropp.
          </note>
          <note>
            Vidare är det glädjande att nikotinet tagits med i bilden. En
            del har sagt: Ja, men vi arbetar så mycket mot rökning inom idrotten.
            Men då har man inte sett faran i att nikotin i dag finns i andra
            former. Det finns som inhalation, det finns ju läkemedel för det,
            och som tuggummi. Det är beredningsformer som, när medlen intas,
            väldigt snabbt ger en prestationshöjande effekt.
          </note>
          <note>
            Jag skall inte upprepa vad Sten Svensson sagt om de överväganden
            som ligger bakom det tillkännagivande till regeringen som vi enats
            om beträffande riktlinjerna för barn- och ungdomspolitiken, inte
            minst mot bakgrund av det oprovocerade våldet.
          </note>
          <note>
            Jag tycker att det är väldigt fint att vi här har höjt oss över
            partipolitiken och enats om de olika förslag som har kommit fram
            i motioner från de sju partierna.
          </note>
          <note>
            Här sluter vi oss alltså samman i ett tillkännagivande till regeringen.
          </note>
          <note>
            Det finns en sak i det här tillkännagivandet som jag tycker att
            det är viktigt att ta upp, nämligen att vi förutsätter att man
            bygger på ett tvärsektoriellt arbete.
          </note>
          <note>
            Vår sociala välfärd förutsätter att vi kommer till rätta med
            sådant som arbetslöshet, boendesegregation, invandrarfientlighet
            och missbruk. Vidare förutsätter det en verklig jämställdhet mellan
            män och kvinnor -
          </note>
          <note>
            att både män och kvinnor engageras i arbetet för social välfärd
            och i arbetet mot det oprovocerade våldet.
          </note>
          <note>
            Denna socialutskottsdebatt är ganska jämställd.
          </note>
          <note>
            Men ser vi till sammansättningen i den inledande debatten i dag
            finner vi att det är som det brukar vara.
          </note>
          <note>
            Det är ju kvinnor som engagerar sig mot våld, men vi måste få
            alla i samhället att engagera sig i insatserna mot våldet.
          </note>
          <note>
            Man har gjort en del försök till tvärsektoriellt arbete. Världshälsoorganisationen
            gick i bräschen för det på 80-talet. Syftet var att nå det mål
            som man satt upp: hälsa för alla år 2000. Man var klar över att
            hälso- och sjukvårdssektorn, socialsektorn, inte ensam kunde åstadkomma
            att det här målet nåddes, utan man behövde engagemang från näringspolitiken,
            jordbrukspolitiken osv. Man ordnade ministermöten dit ministrar
            från alla olika sektorer och från världens alla länder kom för
            att delta. I Sverige har vi också gjort sådana försök på riksnivå
            och ute i landstingen, med väldigt blandade resultat.
          </note>
          <note>
            Jag skulle gärna vilja höra om socialministern har några synpunkter
            på hur man skall få fart på ett sådant här tvärsektoriellt arbete.
            Jag tror nämligen att det är nödvändigt att man inom alla sektorer
            högprioriterar den sociala välfärden och också arbetet mot brottsligheten.
          </note>
          <note>
            Jag kan inte lämna den här första delen utan att fråga Sten Svensson
            om det som Moderaterna fört fram genom Gun Hellsvik, utegångsförbudet
            för ungdomar. Det stämmer inte riktigt för mig med tanke på den
            moderata politiken, som ju bygger på den enskildes ansvarskänsla
            - å ena sidan utegångsförbud, å andra sidan sänkt inköpsålder
            för alkohol. Jag kan kanske få svar på den frågan här.
          </note>
          <note>
            Sedan över till den mer allmänna välfärdspolitiska delen av mitt
            anförande. Vi har haft debatter tidigare här i kammaren. Jag skall
            inte upprepa allt som jag då sagt om Folkpartiet liberalernas
            politik. Men jag vill ändå understryka att den generella välfärden
            har starka rötter i den socialliberala idétraditionen.
          </note>
          <note>
            Vi anser att omsorg, vård och utbildning i allt väsentligt skall
            finansieras gemensamt och stå till människors förfogande på lika
            villkor. Ersättningar vid t.ex. sjukdom eller arbetslöshet skall
            ligga på en nivå som ger trygghet. De får inte ligga på en så
            låg nivå att vi utvecklar dubbla system där en del av befolkningen
            får hålla till godo med en låg ersättningsvis och de som har feta
            plånböcker och som kan försäkra sig kommer i åtnjutande av en
            högre nivå.
          </note>
          <note>
            När jag läser kompletteringspropositionen känner jag oro, för
            det här bereder väg för dubbla system.
          </note>
          <note>
            Socialministern kommer kanske in också på denna fråga i sitt
            anförande.
          </note>
          <note>
            Vi anser således att vård, omsorg och utbildning skall vara offentligt
            finansierade. Men producenterna av de här tjänsterna skall kunna
            arbeta inom såväl offentlig som privat sektor, på lika villkor.
            Finansieringen är en sak och produktionen av tjänsterna en annan.
          </note>
          <note>
            För oss är också valfrihet och mångfald viktiga.
          </note>
          <note>
            Genom mångfald anser vi att människor har större valmöjligheter,
            och nya vård- och behandlingsformer utvecklas på ett tillfredsställande
            sätt både för människorna och för samhällsekonomin.
          </note>
          <note>
            Vi är övertygade om att en väl fungerande offentlig sektor är
            en förutsättning för ett väl fungerande näringsliv, på samma sätt
            som ett väl fungerande näringsliv är en förutsättning för social
            välfärd.
          </note>
          <note>
            Här känner vi återigen oro när vi läser kompletteringspropositionen,
            för den stimulerar inte näringslivets utveckling.
          </note>
          <note>
            Som en följd av den här ideologiska grunden har vi några reservationer
            i detta betänkande. Det handlar om möjligheten att bevara enstaka
            väl fungerande vårdhem. Det finns ju sådana. Om de fungerar väl
            och de boende där vill ha dem kvar tycker vi att det är onödigt
            att ha en så rigid lagstiftning att de skall avskaffas. Därför
            tar vi upp detta i reservation 26 i betänkande SoU15. Jag vet
            faktiskt att man från Socialdemokraternas sida har mött det här
            problemet. Av en s-riksdagsledamot fick jag frågan om det fanns
            möjlighet till dispens för små och väl fungerande vårdhem. Mitt
            svar blev att Socialdemokraterna i höstas såg till att de här
            dispensmöjligheterna försvann.
          </note>
          <note>
            Denna grundinställning, att den offentliga och den privata vården
            skall kunna arbeta under lika förutsättningar, leder oss också
            till att i en reservation i betänkande SoU14 framhålla att det
            nuvarande ersättningssystemet hämmar privata initiativ för t.ex.
          </note>
          <note>
            sjuksköterskor, barnmorskor, arbetsterapeuter och psykoterapeuter.
            Det är bara människor som har råd att betala den fulla kostnaden
            som kan nyttja deras tjänster.
          </note>
          <note>
            Slutligen finns det en annan "jämställdhetsfråga"
          </note>
          <note>
            när det gäller offentlig och privat vård. Detta framkom väldigt
            tydligt vid utfrågningen av Socialstyrelsens chef om Medanalysaffären.
            Lagstiftningen är så utformad att tillsynsmöjligheterna inte är
            jämställda när det gäller privat och offentlig vård. Vi återkommer
            till detta senare under mandatperioden, hoppas jag.
          </note>
          <note>
            Sedan vill jag säga några ord om "det glömda
          </note>
          <note>
            Sverige", en hjärtefråga för oss liberaler. Enligt de liberala
            värderingarna har varje individ, också med de sämsta förutsättningarna,
            rätt att leva ett så värdigt liv som möjligt och rätt till samhällets
            resurser på samma villkor som alla andra. Den grupp jag särskilt
            vill hålla fram här är människor med funktionshinder och, det
            kommer jag senare till, människor med kroniska sjukdomar, vars
            orsaker vi inte känner till och för vilka vi inte har någon bot.
          </note>
          <note>
            Vi är stolta över den handikappreform som vi drev igenom under
            förra mandatperioden, men en del problem finns kvar. Därför tycker
            vi att Handikappombudsmannen måste få en processförande roll för
            att kunna driva de handikappades sak. Därför yrkar jag bifall
            till reservation 41 i betänkande SoU15, mom. 77.
          </note>
          <note>
            Jag tycker också att vårt förslag borde behandlas positivt -
            att hälsoekonomiskt, samhällsekonomiskt, värdera bilstöd för dem
            som är 50 år och äldre. Vi måste få hårda data här. Själv tycker
            jag att bilstöd vore naturligt. Färdtjänst är ju ett alternativ.
          </note>
          <note>
            Just i dag känns det särskilt viktigt att lyfta fram de handikappades
            behov. I kompletteringspropositionen anges att en statlig utredare
            skall ge förslag om hur kostnaderna för assistansersättning skall
            kunna minskas med 900 miljoner kronor. Regeringen och
          </note>
          <note>
            Centerpartiet prioriterar med andra ord billigare mat framför
            stöd till de mest utsatta i samhället.
          </note>
          <note>
            Sedan några ord om bemötande i hälso- och sjukvården. Vi tar
            upp den frågan i samband med amalgambetänkandet. Det är ju uppenbart
            att människor med kroniska sjukdomar, vars orsak vi inte känner
            till och för vilka vi inte har en bra behandling, alltför ofta
            blir bemötta med bristande respekt inom hälso- och sjukvården.
            Här behövs det insatser i fråga om utbildning och fortbildning
            men också stöd till den personal som arbetar med de här patienterna.
            Det kan ju vara ganska påfrestande när man känner sig otillräcklig
            som vårdgivare.
          </note>
          <note>
            I samband med amalgambetänkandet aktualiseras en annan fråga,
            en principfråga, genom den creservation som finns beträffande
            Socialstyrelsens roll. Det gäller då arbetet med riskbedömningar.
            Jag vet, men jag är litet grand part i målet, att det här är en
            fråga som engagerar alla myndigheter som arbetar med riskbedömningar.
            De frågorna är inte lätta.
          </note>
          <note>
            Tiden medger inte att jag utvecklar detta närmare.
          </note>
          <note>
            Jag kan bara försäkra att dessa frågor förorsakar mycken tankemöda,
            för vilket beslut tar man med ett ämne som innebär en risk för
            några få men goda behandlingsresultat för många?
          </note>
          <note>
            Fru talman! Avslutningsvis: Den här debatten är ju upplagd så
            att familjepolitiken har ett eget avsnitt.
          </note>
          <note>
            Kerstin Heinemann kommer att föra Folkpartiet liberalernas talan
            här. Därför begränsar jag mig till att yrka bifall till utskottets
            hemställan i betänkandet i de delar som inte handlar om familjepolitik.
            Folkpartiet liberalerna står bakom de sju reservationer som finns
            utanför det familjepolitiska området. Men för att hushålla med
            utskottets tid begränsar jag mig till att yrka bifall till reservation
            41 i betänkande SoU15
          </note>
          <note>
            avseende mom. 77 i samma betänkande.
          </note>
          <note>
            Anf. 23 STEN SVENSSON (m) replik
          </note>
          <note>
            Fru talman! Barbro Westerholm ställde en fråga till mig som jag
            gärna vill besvara.
          </note>
          <note>
            Vi vill gärna ha en diskussion om man kan återgå till den gamla
            ordningsstadgan i modern form. Här är det fråga om att det skall
            ske med föräldrarnas medgivande, dvs. ett utövande av föräldrarnas
            ansvar. Det är viktigt att vi diskuterar om ifall vi kan finna
            några bra former som kan användas i dagens samhälle.
          </note>
          <note>
            Jag har uppfattat Gun Hellsviks inlägg så, att hon har reagerat
            mot att ungdomsministern avfärdade möjligheten att föra en debatt
            om den frågan. Jag tror att vi faktiskt behöver överväga många
            olika framkomstvägar för att nå våra gemensamma syften, eftersom
            det är så angeläget.
          </note>
          <note>
            Med den uppläggning som socialutskottet har förordat för denna
            debatt kan vi konstatera att Gun
          </note>
          <note>
            Hellsvik, till skillnad från övriga som deltog i den föregående
            debatten, nu står på talarlistan och kan då i sina anföranden
            ytterligare utveckla de moderata synpunkterna i dessa frågor.
          </note>
          <note type="speaker">
            Anf. 24 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! I det här läget kan jag säga att debatt är bra, men
            förbud är för mig en väldigt främmande tanke. Jag tror att det
            finns andra insatser som har bättre verkan. Morsor och farsor
            på stan osv. är några av de insatser som jag tror att vi skall
            premiera i det här sammanhanget.
          </note>
          <note>
            Anf. 25 STEN SVENSSON (m) replik
          </note>
          <note>
            Fru talman! Jag noterar att vi är överens om att det är ett liberalt
            synsätt att främja en ordentlig diskussion i angelägna frågor.
            Sedan får vi se vilka lösningar man skall välja.
          </note>
          <note type="speaker">
            Anf. 26 STIG SANDSTRÖM (v)
          </note>
          <note>
            Fru talman! Jag vill börja med att yrka bifall till följande
            reservationer i betänkande SoU15: nr 3, 13,
          </note>
          <note>
            22, 31, 33, 39 och 41.
          </note>
          <note>
            Beträffande de övriga sju betänkanden som vi har att behandla
            här i dag vill jag yrka bifall till utskottets hemställan. Speciellt
            nöjd är jag med betänkandet när det gäller Medanalys och att hanteringen
            har kunnat gå så snabbt att vi i dag kan behandla ärendet.
          </note>
          <note>
            Jag tar min utgångspunkt i två saker som Sten
          </note>
          <note>
            Svensson och Roland Larsson nämnde i sina anföranden. Sten Svensson
            lyfte fram att socialpolitikens uppgift är att ange ansvar och
            ställa krav. Jag skulle vilja att detta vidgades till att också
            gälla hela den ekonomiska politiken. Men jag återkommer till det.
          </note>
          <note>
            Roland Larsson påstod att vi i dag är i ett läge som gör att
            andra krafter dikterar välfärdens villkor. Detta vill jag också
            återkomma till.
          </note>
          <note>
            Jag vill först ta upp en liten detalj i reservation 31
          </note>
          <note>
            från Miljöpartiet, vilken jag ställer mig bakom. Det gäller anslag
            på en miljon till bokklubb för punktskriftsläsare, som jag tycker
            är en väldigt angelägen satsning. Jag tror att handläggarna i
            utskottet kanske har missuppfattat frågan litet grand, för det
            står att punktskriftsläsning är en väldigt liten företeelse. Det
            kan vara sant i så måtto att punktskriftsläsning har varit på
            väg att nästan försvinna i och med att de synskadade fått tillgång
            till talsyntes och talböcker o.d. Men nu håller punktskriftläsningen
            på att uppleva en renässans tack vare den nya datatekniken. Det
            visar sig nämligen att punktskrift är mycket väl anpassad just
            för datateknik genom att den direkt går att översätta till dataspråk,
            så där är det helt synonymt. Det har inneburit att framför allt
            unga synskadade har blivit väl förtrogna med punktskriftsläsning
            och att den därmed är på uppgång igen.
          </note>
          <note>
            Detta är en mycket bra användning av den nya tekniken. Det är
            på den här typen av områden den skall utnyttjas. Det är både billigt
            och ekonomiskt och ger stor nytta och glädje - det är inga stora
            kostnader det handlar om. Därför vill jag tillstyrka denna reservation.
          </note>
          <note>
            I dag skall vi alltså diskutera myntets baksida, dvs.
          </note>
          <note>
            ekonomin. I vanliga fall är det ekonomin som dominerar. I dag
            är det konsekvenserna som vi skall titta på.
          </note>
          <note>
            Vi har i dag på förmiddagen haft en debatt om det ökade våldet
            i samhället, vilket också blir en konsekvens av bristerna i det
            ekonomiska system som vi har framför oss.
          </note>
          <note>
            Men märkligt nog finns det här i vår riksdag, i alla fall i vårt
            socialutskott, en stor samsyn när det gäller önskvärdheten att
            försvara vår välfärd. Vi har här hört att ett enigt utskott ställer
            sig bakom nämnda samsyn och att man där är bekymrad över välfärdens
            utveckling. Det är mycket glädjande att vi vill ha ökade satsningar
            på välfärdsprojekt och en uppföljning av vad som händer i vårt
            samhälle. Men samtidigt är det litet märkligt med tanke på att
            starka krafter och utvecklingstendenser i samhället drar åt ett
            helt annat håll.
          </note>
          <note>
            Ett enigt utskott skriver t.ex. följande: Att alla, oberoende
            av inkomst, har tillgång till bra barnomsorg, god utbildning samt
            hälso- och sjukvård och äldreomsorg av hög kvalitet är enligt
            utskottet, vid sidan av möjligheten att försörja sig genom eget
            arbete, det som främst skapar jämlika och rättvisa villkor i samhället.
          </note>
          <note>
            Det är starka ord som uttrycker en samlad vilja, vilka borde
            vara förpliktande för vårt arbete. Samtidigt kan vi inte blunda
            för att mycket går på tvärs mot denna viljeinriktning. Vad kommer
            t.ex. kompletteringspropositionens förslag om försvagning av kommunernas
            och landstingens resurser motsvarande 9
          </note>
          <note>
            miljarder kronor att innebära för möjligheten att upprätthålla
            kvaliteten i sjukvården och äldreomsorgen?
          </note>
          <note>
            Vad kommer detta att innebära för tusentals kvinnors möjlighet
            att försörja sig genom eget arbete? Vi vet att det är kvinnojobben
            som hotas genom dessa åtgärder.
          </note>
          <note>
            För Vänsterpartiets del kan vi inte acceptera ytterligare neddragning
            inom kommunerna och inom sjukvården. Därför har vi också en reservation
            i betänkandet som handlar om anslagen till sjukvården. Vi menar
            att målsättningen för den framtida sjukvårdspolitiken bör vara
            en expansion på ett par procent.
          </note>
          <note>
            I dessa dagar, när alla ropar på besparingar i den offentliga
            verksamheten, törs vi alltså gå på tvärs och i stället kräva en
            offensiv satsning. Vi har goda skäl för det. Vi menar att den
            svenska sjukvården, i likhet med den svenska kronan, är undervärderad.
            I länder där sjukvården är marknadsutsatt - bästa exemplet är
          </note>
          <note>
            USA - tillåts sjukvården, utan marknadskrafterna, ha en betydligt
            högre andel av BNP än vad som tillåts i
          </note>
          <note>
            Sverige. Här har vi en stram planering och kan därför hålla låga
            kostnader, troligen alltför låga i förhållande till behov och
            utveckling.
          </note>
          <note>
            Ett annat gott skäl till att sjukvården kan tillåtas expandera
            är, enligt vår mening, att den är en framtidsbransch i så måtto
            att den har högt kunskapsinnehåll, kräver en hög kompetensnivå
            och servicekänsla.
          </note>
          <note>
            Man talar alltid om att tjänstesektorn skall expandera, men man
            tänker aldrig på sjukvården. Samtidigt utvecklas sjukvården hela
            tiden och ger ganska meningsfulla s.k. riktiga jobb i hela landet.
          </note>
          <note>
            På ett ställe i betänkandet säger ett enigt utskott att en hög
            bestående arbetslöshet är det största hotet mot välfärden och
            en rättvis fördelning av resurserna i samhället.
          </note>
          <note>
            Också detta kan ju tyckas vara ett märkligt uttalande med tanke
            på vad som utspelar sig i den verkliga världen, dvs. i ekonomin.
            Trots högkonjunktur,
          </note>
          <note>
            EU-medlemskap, stenhårda besparingar och miljardsatsningar på
            sysselsättningsstimulanser och arbetsmarknadspolitik så förblir
            arbetslösheten fortsatt hög, alltför hög. Ingenting tycks hjälpa,
            och politikerna framstår som hjälplösa.
          </note>
          <note>
            Det eniga utskottsbetänkande som vi behandlar här i dag är ett
            bra uttryck för det dilemma som politiken och demokratin för närvarande
            befinner sig i. I
          </note>
          <note>
            betänkandet finns bra analyser av de problem som uppstår när
            välfärdssamhället brakar ihop och cynismen tar över. Här uttrycks
            också en enig vilja att försvara de svaga och utsatta grupperna
            och bekämpa våldstendenser och segregation i samhället.
          </note>
          <note>
            Viljan att försvara välfärdssamhället finns, men förmågan sviktar.
            I själva verket står vi nu inför samma dilemma i samhällsutvecklingen
            som flera av de stora tänkarna och filosoferna på 1800-talet redan
            då kände till. De visste att om ekonomin får rulla på ohämmat
            - den s.k. kapitalistiska utvecklingen -
          </note>
          <note>
            uppnår vi till sist en brytpunkt där det privata tillägnandet
            av det samhälleliga överskottet kommer i konflikt med det allmänna
            intresset, och till följd av detta uppstår det en svår samhällelig
            kris.
          </note>
          <note>
            Nu är vi mitt uppe i en sådan kris, ty det är ju uppenbart för
            var och en att det produceras stora överskott i samhället. Det
            är inte pengar som fattas i det här samhället, men tillägnandet
            är däremot av privat karaktär. Staten kan ha resurser och klämma
            åt den fattige och svage, men den kan inte förhindra att
          </note>
          <note>
            Stenbeck och Peter Wallenberg i kraft av sin ägarmakt kan utdela
            miljoner i konsultarvoden till sig själva. Staten och myndigheterna
            kan ställa stora krav på den arbetslöse och utslagne. Jag vill
            här anknyta till Sten Svenssons anförande. Han sade att socialpolitikens
            uppgift är att bestämma ansvaret och sätta gränser.
          </note>
          <note>
            Men staten är oförmögen att ställa krav på kapitalet eller på
            marknaden. Varför kan vi inte ställa krav också på dem? Det är
            sällan som man i dagens samhällsdebatt hör att det ställs några
            sådana krav, åtminstone inte här ifrån riksdagen och inte heller
            från regeringens sida.
          </note>
          <note>
            Sedan början av 80-talet har det rått en obalans mellan kapital
            och arbete, en obalans mellan den politiska demokratin och den
            s.k. marknaden. Det är naturligtvis önskvärt och nödvändigt att
            vi återupprättar balansen. Budgetsanering kan vara en väg att
            gå.
          </note>
          <note>
            Det är regeringens väg och det har också varit vår väg. Vi har
            i höst gått med på stora budgetsaneringar.
          </note>
          <note>
            Vi vet att det är nödvändigt, men det är inte tillräckligt.
          </note>
          <note>
            Det är också absolut nödvändigt att få ned arbetslösheten och
            att öka värdet på arbetskraften. Därför har vi nu konkret föreslagit
            att man skall ta de första stegen mot sextimmarsdagen. Vi menar
            att detta är en av de viktigaste sociala frågorna i dag, eftersom
            det i grunden handlar om människors rätt till försörjning och
            människovärde. Det handlar om att bredda tillägnandet av det överskott
            som skapas i samhället, men det handlar också om att få fart på
            ekonomin genom att köpkraften breddas. Men det gäller också att
            ställa krav på kapitalet så att det tar sin del av samhällsansvaret.
          </note>
          <note>
            Min önskan är att vi ger näringslivet i det här riket ett nationellt
            uppdrag att skapa arbetstillfällen och att gå in för att förkorta
            arbetstiden i takt med produktivitetsökningarna. Jag tror att
            näringslivet skulle klara av ett sådant uppdrag. Jag tycker att
            vi nu skall ställa krav också på marknaden och sätta gränser,
            inte bara för den enskilde.
          </note>
          <note>
            Anf. 27 STEN SVENSSON (m) replik
          </note>
          <note>
            Fru talman! Stig Sandström uttryckte en förvåning över att vi
            i enighet hade talat om värdet av barnomsorg och av övriga inslag
            i den här politiken. Det behöver han inte göra. Om detta råder
            total enighet.
          </note>
          <note>
            Vad den politiska striden gäller är förhållandet mellan privata
            och enskilda initiativ i förhållande till offentligt utbud. Här
            skall det ske en konkurrens på rättvisa och lika villkor. Det
            skall finnas förutsättningar för föräldrar att välja sina egna
            lösningar. Stat och kommun skall skapa förutsättningar för ett
            fritt val, så att man kan utöva det ansvarstagande som vi är överens
            om skall komma till uttryck på alla nivåer i vårt samhälle. Det
            här kommer mera utförligt att beröras i den kommande familjepolitiska
            debatten, som inleds av
          </note>
          <note>
            Liselotte Wågö.
          </note>
          <note>
            Beträffande det som Stig Sandström sade om förutsättningarna
            för välfärden, en ekonomi i balans, vill jag bara kort hänvisa
            det anförande som Bo Lundgren höll i går med anledning av remissdebatten
            om kompletteringspropositionen. I hans anförande finns en utförlig
            beskrivning om förutsättningarna för att vi skall kunna ha möjligheter
            att finansiera den välfärd som vi bestämmer oss för. Vi måste
            se till att skapa många nya riktiga jobb ute i näringslivet.
          </note>
          <note>
            Anf. 28 STIG SANDSTRÖM (v) replik
          </note>
          <note>
            Fru talman! Den fråga som jag tog upp handlade kanske inte så
            mycket om privatisering och sådant.
          </note>
          <note>
            Jag ställde frågan: Vilka krav kan vi ställa på medborgarna i
            samhället? Kan vi ställa samma krav på
          </note>
          <note>
            Peter Wallenberg, Stenbeck osv. som vi ställer på socialbidragstagaren
            och på den arbetslöse?
          </note>
          <note>
            Jag undrar vilka grupper Sten Svensson åsyftade när han sade
            att politikens uppgift är att sätta upp gränser och ställa krav.
            Delar Sten Svensson min uppfattning att man skall ställa hårda
            krav även på de rika i samhället, att de skall fixa jobb nu när
            de har sådana möjligheter och förmåner i andra sammanhang?
          </note>
          <note>
            Anf. 29 STEN SVENSSON (m) replik
          </note>
          <note>
            Fru talman! I mitt anförande ville jag framhålla värdet av att
            ta personligt ansvar i alla sammanhang.
          </note>
          <note>
            Då avsåg jag alla medborgare, var och en på sitt ansvarsområde.
            Det är viktigt att vi lever efter det gamla tänkesättet att den
            som vill förvärva andras aktning måste själv först visa sig aktningsvärd.
          </note>
          <note>
            Anf. 30 ROLAND LARSSON (c) replik
          </note>
          <note>
            Fru talman! Jag sade i mitt inledningsanförande att det största
            hotet mot välfärden är budgetunderskottet och statsskulden. Det
            var ett citat ur Aftonbladet och ett citat från den ekonomiska
            debatten i går.
          </note>
          <note>
            Jag skulle vilja påstå att det näst största hotet mot välfärden
            vore att Vänsterpartiet lyckades inbilla människor att det inom
            ramen för vårt ekonomiska system går att omfördela resurser genom
            ytterligare skattehöjningar eller på annat sätt utan att det får
            konsekvenser på andra områden inom välfärden, utan att det får
            effekter på sysselsättning och arbete och utan att det slår igenom
            i form av andra välfärdsförluster.
          </note>
          <note>
            Vänstern går nu ut och försöker gång på gång göra gällande att
            det går att öka resurserna till de sociala verksamheterna i samhället.
            Det är att vilseleda människor och få folk att tro att detta är
            möjligt utan att det får konsekvenser på andra håll. Jag tycker
            inte att det är ett sjyst sätt att föra den här debatten på, för
            alla vet innerst inne att detta inte är möjligt.
          </note>
          <note>
            Anf. 31 STIG SANDSTRÖM (v) replik
          </note>
          <note>
            Fru talman! Det är klart att det blir konsekvenser om vi fördelar
            om i samhället. Det handlar nu mycket om en fördelningspolitik
            där de svagaste grupperna kläms åt. De medelbeställda - de s.k.
            sjunde och åttonde decilerna - som har klarat sig bäst under krisen.
            Så visst vill vi ha en omfördelning, och visst vet vi att detta
            skulle få konsekvenser. Men vi tror inte att det blir några negativa
            konsekvenser om vi tar från grupperna i toppen och lägger det
            på de lägre grupperna. Det sade ju Roland Larsson själv i sitt
            anförande, om jag uppfattade honom rätt.
          </note>
          <note>
            Anf. 32 ROLAND LARSSON (c) replik
          </note>
          <note>
            Fru talman! Exakt så menar jag att det måste gå till, att man
            tar från toppen inom ramen för de trygghetssystem som vi har byggt
            upp och lägger som ett större skydd i botten. Men det innebär
            en omfördelning inom ramen för de system som vi redan tillämpar.
            Men att med den typ av ekonomi som vi har i det här landet, och
            som vi internationellt är beroende av, fortsätta på den väg som
            vi har följt under många år, att genom höjda skatter ytterligare
            öka den offentliga verksamheten, är inte framkomligt.
          </note>
          <note>
            Jag lovar Stig Sandström att om detta vore lösningen på våra
            ekonomiska problem skulle vi inte ha ekonomiska problem, eftersom
            vi är världsmästare på det här området. Men omfördelning inom
            ramen för våra trygghetssystem är nödvändiga åtgärder, om man
            skall lyckas åstadkomma den grundtrygghet för dem som har det
            sämst i samhället som är en del av målet för välfärdspolitiken.
          </note>
          <note>
            Anf. 33 STIG SANDSTRÖM (v) replik
          </note>
          <note>
            Fru talman! Jag delar inte uppfattningen att vi inte kan ställa
            krav på marknaden och hitta på åtgärder för att ta lite resurser
            därifrån också. Vi vet att där finns pengar, det är inte det som
            fattas. Det finns faktiskt för mycket pengar. Det är det som är
            problemet. Notan har blivit så stor att i stället för att vara
            en tjänare för folket har kapitalet blivit en utpressare. Visst
            finns det åtgärder att vidta, men det är en fråga om politisk
            vilja.
          </note>
          <note type="speaker">
            Anf. 34 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Stig Sandströms generella syn på näringslivet verkar
            vara präglad av att vissa VD:ar har mycket höga ersättningar.
            Jag delar hans kritik mot ersättningarna. Men delar Stig Sandström
            uppfattningen, att för att vi skall ha en bra välfärd i det här
            landet måste vi också ha ett väl fungerande näringsliv och undanröja
            de hinder, t.ex. skatter, som finns när det gäller utvecklingen
            av företagen?
          </note>
          <note>
            Hur ser Stig Sandström på utvecklingen när det gäller vård och
            omsorg i privat regi? Sköterskor, sjukgymnaster och många andra
            ser den driftformen som en möjlighet. Vill Stig Sandström stimulera
            eller motarbeta en sådan utveckling?
          </note>
          <note>
            Anf. 35 STIG SANDSTRÖM (v) replik
          </note>
          <note>
            Fru talman! Jag vill ha ett starkt och väl fungerande näringsliv,
            ett näringsliv som kan ge människor arbete och gå med vinst.
          </note>
          <note>
            Jag var på Volvo i måndags och träffade Sören
          </note>
          <note>
            Gyll och direktörerna där. Då berättade de att man nu skall korta
            tiden för att producera en bil från ungefär
          </note>
          <note>
            40 timmar till 30 timmar. Jag vet att Saab har ungefär samma
            ambitioner när det gäller att korta tiderna.
          </note>
          <note>
            Min tanke är bara att när man kortar tiden för att producera
            en bil skall vi ta ut det i förkortad arbetstid.
          </note>
          <note>
            I annat fall producerar vi bara ökad arbetslöshet. Jag tror att
            om vi resonerar med näringslivet kan vi få förståelse för det.
            Då kan vi få fler i arbete, då kan vi få bättre köpkraft, då kan
            vi få fart på ekonomin och då kan vi klara välfärden.
          </note>
          <note type="speaker">
            Anf. 36 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Jag vill fortsätta att fråga om den kortare arbetstiden.
            Stig Sandström ser möjligheten att stimulera till fler jobb den
            vägen. Men ser inte Stig
          </note>
          <note>
            Sandström en möjlighet att stimulera till fler jobb där alla
            arbetar full tid? Det här samhället har i dag svårligen råd att
            sänka arbetstiden.
          </note>
          <note>
            Anf. 37 STIG SANDSTRÖM (v) replik
          </note>
          <note>
            Fru talman! Arbetsmängden räcker till 6 timmars arbetsdag. Vi
            har inte råd med 8-timmarsdagen längre, som jag ser saken. 8-timmarsdagen
            är ett uttryck för planhushållning. I en naturlig utveckling skall
            vi naturligtvis korta arbetstiden. Men nu finns det krafter som
            bromsar det.
          </note>
          <note>
            Jag tror att vi inom näringslivet skall satsa på 6
          </note>
          <note>
            timmars arbetsdag, men även inom sjukvård och den typen av verksamheter.
            Vi kan kanske börja inom industrin eller på flera olika områden
            samtidigt.
          </note>
          <note type="speaker">
            Anf. 38 THOMAS JULIN (mp)
          </note>
          <note>
            Fru talman! Välfärden kan vara olika för olika personer. För
            en del kan det betyda stora betongprojekt, motorvägar, bilar,
            prylar och årliga semesterresor. För andra kan ordet välfärd ha
            ett annat innehåll.
          </note>
          <note>
            För oss i Miljöpartiet innebär välfärd att vi skall ha möjlighet
            att ge medborgarna en trygg tillvaro, där de svagaste grupperna
            i svåra ekonomiska tider prioriteras, där vård och omsorg går
            före onödiga betongoch asfaltprojekt.
          </note>
          <note>
            I ett välfärdsland skall ingen behöva vara rädd att bli bortprioriterad
            i vården eller bli utan omsorg. I ett välfärdsland anser vi att
            man inte skall slå undan fötterna för de sjuka, arbetslösa och
            lågavlönade.
          </note>
          <note>
            Fru talman! Miljöpartiets viktigaste motion i den här debatten
            är den om sjukvårdspolitik, den som vi kallar Vi har råd med vård.
            Vi anser att vi har råd med all den vård som svenska folket vill
            ha. Därför reagerar vi mot de stora nedskärningar som skett inom
            vården de senaste åren. Tiotusentals viktiga arbetstillfällen
            har redan försvunnit och ytterligare tiotusentals jobb kommer
            att försvinna.
          </note>
          <note>
            Det hjälper inte att socialministern i en tidigare debatt försäkrat
            att ingen skall behöva förlora jobbet inom vården i Stockholms
            läns landsting. För när man ser de belopp som skall sparas inom
            landstingen står det klart för var och en att mängder av vårdpersonal
            kommer att bli arbetslösa, om det inte vidtas kraftfulla åtgärder
            för att tillföra landstingen nya pengar. Det här är någonting
            som drabbar alla landsting.
          </note>
          <note>
            Det är svårt att förstå varför en regering som satsar mångmiljardbelopp
            på att skapa nya arbetstillfällen och som får betala närmare 100
            miljarder för arbetslösheten samtidigt agerar så att viktiga arbetstillfällen
            försvinner i vårdsektorn.
          </note>
          <note>
            Det är oförlåtligt att flytta motiverad vårdpersonal från deras
            viktiga och meningsfulla arbeten till offentliga sektorns dyra
            och improduktiva del, arbetslöshetskön.
          </note>
          <note>
            Vårdfacket har, som jag redogjort för tidigare, redovisat att
            samhället inte gör några vinster på neddragningarna inom vårdsektorn,
            eftersom samhället får ta kostnaderna för arbetslösheten. Förmodligen
            spar staten nu något på att friställa offentliganställda, eftersom
            ersättningen till arbetslösa sänks. Men det är ingenting vi kan
            ställa oss bakom. De stora förlorarna är de som är i behov av
            vård och de som förlorar sina jobb.
          </note>
          <note>
            Vi är övertygade om att svenska folket är berett att på något
            sätt betala för bibehållen god vård. Vi är övertygade om att många
            tycker att det är obegripligt att staten agerar så att mängder
            med viktiga, billiga kvinnojobb försvinner samtidigt som staten
            gör storsatsningar för att skapa nya arbetstillfällen. Fortfarande
            verkar det som om det är betong- och asfaltprojekten som räknas
            som riktiga jobb.
          </note>
          <note>
            I vår motion konstaterar vi att det behövs mer pengar till vården,
            men att det i dagens besvärliga situation inte är realistiskt
            att tro att det går att klara endast genom omfördelningar. Därför
            ser vi som ett alternativ, som vi även har redovisat tidigare,
            att de verksamheter som orsakar sjukdom också skall vara med och
            finansiera vården. Exempel vi nämner i motionen är kemikalier,
            trafik, alkohol och tobak.
          </note>
          <note>
            Kända direkta vårdkostnader är för trafiken 1,1
          </note>
          <note>
            miljarder och ungefär lika stor är kostnaden för vården på grund
            av tobak.
          </note>
          <note>
            De direkta vårdkostnaderna för alkoholen beräknas till 7-9 miljarder.
            Fast där skall tilläggas att den totala samhällskostnaden för
            alkoholen är beräknad till 100 miljarder.
          </note>
          <note>
            Att vården behöver mer resurser tror jag att de flesta kan hålla
            med om. Därför är jag något förvånad över att ingen är beredd
            att stödja oss i vårt förslag.
          </note>
          <note>
            Förhoppningsvis är det så att vårt förslag måste mogna och kanske
            sedan komma tillbaka i en något annorlunda tappning. Vårt förslag
            visar i dag bara på ett fåtal exempel där sådant som orsakar vård
            kan bidra med finansieringen. Men vi är övertygade om att den
            här modellen går att utveckla.
          </note>
          <note>
            Med den här finansieringsmodellen lyfter man även fram de företeelser
            som orsakar sjukdom. Dålig arbetsmiljö är ett sådant exempel.
          </note>
          <note>
            De avgifter vi föreslår kan kallas för vårdavgifter eller vårdskatt
            för att tydliggöra och påminna om sambandet.
          </note>
          <note>
            Med den här motionen pekar vi ut det mål vi vill nå. När det
            gäller vägen dit och storleken på avgifterna som skall tas ut,
            vill vi ha en stor öppenhet för att diskutera de bitarna med övriga
            partier.
          </note>
          <note>
            Utöver förslaget med nya avgifter anser vi att resurser från
            a-kassan skall överföras till landstingen, så att planerade uppsägningar
            kan undvikas. I annat fall skall staten ändå betala för de här
            personerna.
          </note>
          <note>
            Det behövs extra resurser till landstingen för att förstärka
            det förebyggande arbetet, vården, omvårdnaden och rehabiliteringen.
            I Miljöpartiet anser vi att de statliga bidragen till landstingen
            bör återfå 1990
          </note>
          <note>
            års nivå.
          </note>
          <note>
            En annan viktig motion är den om allmänna barnbidraget. I vår
            solidaritet med de som har det sämst i samhället har vi ett förslag
            som Ragnhild Pohanka närmare kommer att beskriva.
          </note>
          <note>
            I våra andra reservationer vill vi göra insatser för hemlösa,
            stödja kvinnojourer, ge stöd till bokklubb för punktskriftsläsning
            och förbättra de ekonomiska möjligheterna för färdtjänsten.
          </note>
          <note>
            Miljöpartiet har även en viktig motion där vi kräver debatt och
            information om genteknikens följder.
          </note>
          <note>
            Tillsammans med andra partier reserverar vi oss till förmån för
            små väl fungerande vårdhem.
          </note>
          <note>
            Tillsammans med Folkpartiet och Vänsterpartiet reserverar vi
            oss till förmån för ett förslag om att ge
          </note>
          <note>
            Handikappombudsmannen en processförande roll.
          </note>
          <note>
            I betänkande SoU15 ställer vi oss bakom alla
          </note>
          <note>
            Miljöpartiets reservationer. Följande reservationer yrkar jag
            bifall till: reservation 14 om allmänt barnbidrag, nr 23 om bidrag
            till hälso- och sjukvård, nr 28
          </note>
          <note>
            om information om genteknikens följder och nr 31 om blindskrift.
          </note>
          <note>
            Sedan till betänkande SoU13 om dopning. Utskottet är enigt om
            de problem som dopningen medför.
          </note>
          <note>
            Jag är övertygad om att vi tillsammans, över alla partigränser,
            är beredda att agera mot allt missbruk av anabola steroider och
            det våld som följer i spåren på missbruket. Jag hoppas verkligen
            att alla även är beredda att agera för ett bra gränsskydd, så
            att vi kan hejda de dopningpreparat som smugglas in från t.ex.
          </note>
          <note>
            Polen.
          </note>
          <note>
            I det sammanhanget vill jag även nämna en rapport jag nyligen
            fått som talar om att det 1994 gjordes
          </note>
          <note>
            2 000 vapenbeslag i Helsingborg och att det till största delen
            rörde sig om tårgas. Det är verkligen något att tänka på i samband
            med att vi diskuterar våld i samhället.
          </note>
          <note>
            I betänkande SoU14 om viss ersättning till sjukvårdshuvudmännen
            stöder vi utskottets bedömning.
          </note>
          <note>
            Detsamma gäller betänkande SoU16, om Allmänna arvsfonden.
          </note>
          <note>
            I fråga om betänkande SoU17, om vissa ändringar i läkemedelslagen,
            yrkar jag bifall till min motion, i vilken jag anser att vi skall
            behålla de mer restriktiva svenska bestämmelserna för godkännande
            av läkemedel. Anpassningen till EU innebär en klar försämring
            vad gäller godkännande av läkemedel.
          </note>
          <note>
            I fråga om betänkande SoU19 om en nordisk konvention om socialt
            bistånd och sociala tjänster delar vi helt utskottets bedömning.
          </note>
          <note>
            I betänkande SoU20 behandlas frågan om amalgam. Även om Miljöpartiet
            ställer sig bakom utskottets skrivning när det gäller amalgam,
            kommer vi noga att bevaka vad som händer i frågan. Utöver det
            att amalgamet skall avvecklas anser vi att det är viktigt att
            hälsoriskerna granskas och att de som är sjuka på grund av amalgam
            behandlas seriöst.
          </note>
          <note>
            När det gäller betänkande SoU22 om tillsyn över vissa laboratorieverksamheter
            delar vi helt utskottets bedömning.
          </note>
          <note type="speaker">
            Anf. 39 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Thomas Julins inlägg om mer resurser till vården
            präglas väldigt mycket av omsorg om arbetstillfällen och mer översiktligt
            av hur man skall tillfredsställa patienternas verkliga vårdbehov.
          </note>
          <note>
            Det behövs mer kunskap om otillfredsställda vårdbehov, men därutöver
            tror jag att en hel del av dessa behov skulle kunna tillfredsställas
            genom ett mer flexibelt utnyttjande av de pengar vi har inom hälso-
            och sjukvården och socialtjänsten. Det finns spärrar mellan den
            kommunala, den landstingskommunala och den statliga potten av
            pengar, spärrar som vi i en framtid måste bli av med.
          </note>
          <note>
            Den som har utgiften för en insats tar inte hem vinsten. Det
            här blir väldigt markant i ett köpa-säljsystem, som nu på gott
            och ont i stor utsträckning används inom den svenska hälso- och
            sjukvården.
          </note>
          <note>
            Jag undrar om Thomas Julin har några kommentarer kring detta.
          </note>
          <note>
            Anf. 40 THOMAS JULIN (mp) replik
          </note>
          <note>
            Fru talman! Jag värnar inte bara om de anställda, utan den viktigaste
            gruppen tycker jag är vårdtagarna.
          </note>
          <note>
            Om man effektiviserar verksamheten och på så sätt får övertalig
            personal tycker jag att man i stället skall höja nivån på omvårdnaden
            vad gäller både vård och omsorg och korta vårdköerna. Jag tror
            att det finns mycket att göra i det sammanhanget. Framför allt
            ser jag hur det ser ut i dag inom vården. Detta har väl de flesta
            både sett på nära håll och kunnat ta del av via massmedier.
          </note>
          <note>
            Anf. 41 ROLAND LARSSON (c) replik
          </note>
          <note>
            Fru talman! Miljöpartiet och Thomas Julin har, i motsats till
            vissa andra - jag nämner emellertid ingen särskild nu i denna
            replik - en finess med sina idéer om att systematiskt försöka
            förändra finansieringen eller vissa delar av finansieringen av
            vården. Jag tror att just den finansieringsmodell som Miljöpartiet
            har pekat på är något man måste titta på i framtiden. Jag tror
            att man i ett utrednings- och forskningsarbete måste försöka ta
            reda på om detta är en rimlig väg.
          </note>
          <note>
            Även om det i vissa öron låter litet fult, är detta en systemförändring
            som behöver göras och som kan vara möjlig. Jag ser alltså detta
            som en möjlighet.
          </note>
          <note>
            Däremot har jag inte mycket förståelse för de tankar som Miljöpartiet
            och även andra har fört fram och som går ut på att man skulle
            ta från a-kassan och på så sätt kunna bibehålla sysselsättningen
            inom vården fullt ut, detta i stället för att inom vården göra
            de strukturförändringar som är nödvändiga och som samhällsekonomin
            kräver.
          </note>
          <note>
            Det här, Thomas Julin, är ett sätt att försöka lyfta sig själv
            i håret; man kommer inte att göra det med någon större framgång.
            Detta är något som lätt låter sig sägas, och det är i den allmänna
            retoriken rätt bra att köra med, men det har ingen förankring
            i den verklighet som vi lever i. Det går nämligen helt enkelt
            inte. Det är ett reptrick, och detta reptrick går, som andra reptrick,
            i praktiken inte att genomföra.
          </note>
          <note>
            Anf. 42 THOMAS JULIN (mp) replik
          </note>
          <note>
            Fru talman! I viss mån, Roland Larsson, använder man redan i
            Gävleborgs län arbetsmarknadsmedel på det här sättet, genom något
            som kallas "hatten" och som går ut på att man utbildar folk medan
            andra får jobba på vikariat. I denna "hatt" finns en hel del av
            de här pengarna.
          </note>
          <note>
            Anf. 43 ROLAND LARSSON (c) replik
          </note>
          <note>
            Fru talman! Det Thomas Julin nu talar om är något helt annat,
            och det har prövats också i många andra landsting, bl.a. mitt
            eget. Man genomför t.ex. via arbetsmarknadsmedel utbildningar
            i det nödvändiga strukturförändringsarbete som nu pågår i landstingen.
          </note>
          <note>
            Det är något helt annat än att bara passivt låta dem som nu är
            verksamma inom vården fortsätta att vara det på samma villkor
            och att betala för detta med arbetslöshetspengar. Det innebär
            att vi på sikt aldrig kommer att lösa de problem vi har när det
            gäller att strukturera om verksamheten. Det här är ett precis
            lika passivt sätt att möta problemet som att passivt betala ut
            arbetslöshetsersättning.
          </note>
          <note>
            Det här är ett reptrick, och det är något som låter sig lätt
            sägas i debatten. Men det har ingen förankring i verkligheten.
          </note>
          <note>
            Anf. 44 THOMAS JULIN (mp) replik
          </note>
          <note>
            Fru talman! Jo, jag tror att detta är möjligt, om alternativet
            är att de här människorna skall stå i arbetslöshetskön. Då tror
            jag att det här är ett användbart alternativ.
          </note>
          <note type="speaker">
            Anf. 45 CHATRINE PÅLSSON (kds)
          </note>
          <note>
            Fru talman! Värderade åhörare! I dag har vi mycket viktiga frågor
            att debattera i kammaren. I går talade vi om ekonomi. Det är också
            viktigt. Delvis hör de olika frågorna ihop.
          </note>
          <note>
            Ibland tycker jag att den sociala debatten borde få en högre
            prioritet, inte för saken som sådan, utan för att det rör människan
            när hon kommer i de allra svåraste situationer, som när man drabbas
            av sjukdom och ohälsa eller när någon i familjen eller i vänkretsen
            blir drogberoende och när livskvalitet knappast existerar. Då
            får man andra perspektiv på livet. Då är det de frågor som vi
            pratar om här i dag som blir huvudfrågor och viktigare än de som
            rör det materiella. För människor i sådana situationer är socialpolitiken
            av en avgörande betydelse.
          </note>
          <note>
            Fru talman! Jag är glad över att utskottet har enats om socialpolitikens
            inriktning för framtiden. Det är en oerhörd styrka. Det är ett
            bevis på att det finns ett stort engagemang och en stor vilja
            att forma en god socialpolitik. I den delen instämmer jag i Sten
            Svenssons inledningsanförande. Det är också ett bevis på att det
            går att samarbeta över alla partigränser. Min förhoppning är att
            det sätt socialutskottet arbetar på skall kunna entusiasmera fler
            att göra likadant.
          </note>
          <note>
            Jag tycker att vi en dag som denna borde ställa oss frågan: Vad
            är egentligen välfärd? När välfärd diskuteras blir det ofta med
            enbart ekonomiska perspektiv på frågan. Min bestämda uppfattning
            är att välfärd är mycket mer än pengar och materiella tillgångar.
            Ekonomiska resurser behövs ofta, men det är absolut ingen garanti
            för en bra välfärd.
          </note>
          <note>
            Nej, välfärd handlar i grunden om trygghet, om tilltro och om
            stabilitet. Man kan säga att det finns materiell välfärd men att
            det också finns ickemateriell välfärd. Hur skall vi då nå denna
            välfärd?
          </note>
          <note>
            För oss kristdemokrater är det alltid självklart att börja med
            att tala om det lilla samhället, familjen. Vi tror, vi menar att
            det är där man har de allra bästa förutsättningarna för att ge
            en grundläggande trygghet.
          </note>
          <note>
            Att vara förälder är det allra finaste som finns.
          </note>
          <note>
            Inget ansvar, ingen uppgift kan vara större än att ge barn trygghet
            och en god fostran. Föräldrarnas kravlösa kärlek, engagemang och
            intresse för sina barn är av avgörande betydelse för barnets utveckling
            och kan knappast ersättas av någon samhällelig instans.
          </note>
          <note>
            Ett barn behöver båda sina föräldrar. Det är i familjen som vi
            lägger grunden för vår karaktär, våra värderingar och vår förmåga.
          </note>
          <note>
            Tyvärr gick ungefär 50 000 par skilda vägar år
          </note>
          <note>
            1992. Det är en ökning med 10 000 jämfört med
          </note>
          <note>
            1986. Separationerna ökar mest i familjer med små barn. Om utvecklingen
            fortsätter i samma takt kommer 42 % av alla barn att före sin
            18-årsdag få vara med om att föräldrarna flyttar ifrån varandra.
            Det innebär tyvärr också att många barn berövas rätten att få
            växa upp med både mamma och pappa.
          </note>
          <note>
            Alltför ofta är det en av föräldrarna som får vårdnaden, och
            på så sätt mister barnet vardagskontakten med den andra föräldern.
            Därför anser vi bl.a. att åtgärder borde sättas in för att undvika
            separationer.
          </note>
          <note>
            Varje separation som undviks är till stor fördel för barnet.
          </note>
          <note>
            Efter de senaste fallen av brutalt våld - det har vi också hört
            här i kammaren i dag - har det uppmärksammats att alla barn behöver
            även sin pappa, särskilt pojkarna; de behöver en man att identifiera
            sig med.
          </note>
          <note>
            Fru talman! Föräldrarna är de viktigaste förebilderna för sina
            barn. Föräldrar kan genom sitt sätt att vara mot varandra visa
            hur en man och en kvinna kan fungera tillsammans. Föräldrar förmedlar
            på så sätt värderingar, roller och mönster till barnen. Barnen
            tillägnar sig dem genom att se vad som försiggår i samspelet mellan
            föräldrarna.
          </note>
          <note>
            Det är viktigt att inse att det är genom att underlätta och hjälpa
            föräldrarna som vi gör de största insatserna för barnen. Genom
            att sätta in insatser tidigt stärker och utvecklar man föräldrars
            och barns roll i familjen och familjens roll i samhället.
          </note>
          <note>
            Jag vet att det görs stora insatser på föräldrautbildningens
            område; jag tror att detta är en viktig punkt när vi pratar om
            våld och när vi pratar om människor som mår dåligt.
          </note>
          <note>
            De tragiska morden i Falun och Stockholm upprör oss alla. Våldet
            har tydliggjorts på ett alldeles speciellt sätt de här senaste
            månaderna. En känsla av vanmakt sprider sig. Människor blir rädda.
            Äldre drar sig för att gå ut på fredagarna eller lördagarna. Vad
            kan vi då göra för att stoppa våldet?
          </note>
          <note>
            Vi vet, som jag redan nämnt, att de mest våldsbenägna är människor
            som egentligen har mycket olyckliga uppväxtförhållanden. De har
            farit illa, och många av dem har utsatts för övergrepp av föräldrarna
            och av andra vuxna. Video- och underhållningsvåldet avtrubbar
            unga människors omdöme och verklighetssinne. Man lär sig att våld
            är en framgångsrik metod för att lösa konflikter och uppnå makt.
            Här måste samhället ingripa med kraft.
          </note>
          <note>
            Vi kristdemokrater har gång på gång fört fram ett krav om förhandsgranskning
            av videogram men tyvärr inte fått stöd för det. Men vi kan inte
            fortsätta att inte göra någonting. Samtidigt finns det anledning
            att ännu en gång prata om alkoholens roll i de här sammanhangen.
          </note>
          <note>
            Forskarna Mattias Lundberg och Jonatan Hjort från Umeå har gjort
            en undersökning om kopplingen mellan alkohol och våld. De har
            kommit fram till att tre av fyra våldsbrott är alkoholrelaterade.
            Våldsbrotten begås mestadels av unga människor. Hela 40 % av alla
            våldsbrott utförs av 15-24-åringar. Särskilt förvånande är det
            att 15-17-åringar är gärningsmän i nästan lika hög grad som de
            äldre ungdomarna. De yngsta ålderskullarna i undersökningen står
            för hela
          </note>
          <note>
            8 % av det alkoholrelaterade våldet. Det är en hög siffra med
            tanke på att de enligt lagen inte skulle ha tillgång till alkohol.
          </note>
          <note>
            Undersökningen visar tydligt att våldsproblemet inte kan lösas
            utan att man samtidigt diskuterar alkoholens roll. Vi har fått
            bevis för detta ett antal gånger den senaste tiden. Inte minst
            när det gäller Mattias
          </note>
          <note>
            Flinks dom från Högsta domstolen, där man mycket klart sade att
            om Mattias Flink inte hade varit alkoholberusad hade mordet inte
            skett.
          </note>
          <note>
            Fru talman! Naturligtvis måste vi se till att alla människor
            som hamnar i ett svårt drogberoende får hjälp. Jag vill gärna
            redan nu lyfta fram LP-stiftelsen, som i 35 år har gjort enorma
            insatser för människor som har mycket grava alkoholproblem. När
            LP-
          </note>
          <note>
            stiftelsen har kommit in i bilden har samhällets alla andra möjligheter
            redan varit uttömda. I betänkandet behandlas en motion av Erling
            Bager m.fl. som jag vill stödja. Jag vill därför redan nu yrka
            bifall till reservation nr 35.
          </note>
          <note>
            Jag anser nämligen att riksdagen i dag skall fatta beslut om
            att ge LP-stiftelsen det här engångsbeloppet. Det är oerhört värdefullt
            för att verksamheten skall kunna bedrivas vidare. Det handlar
            här om människosyn - om att vilja hjälpa även dem som har de svåraste
            problemen. Samtidigt är det viktigt att vi på alla sätt försöker
            stärka de förebyggande insatserna i samhället, så att de lyfts
            fram i ännu högre grad. Det är en viktig princip. Om vi kommer
            in tidigt med den förebyggande verksamheten vet vi också att vi
            inte bara förebygger mänskligt lidande utan att det också är ekonomiskt
            gynnsamt.
          </note>
          <note>
            Fru talman! Jag vill avsluta med att säga att vi också måste
            bli mycket noga med att göra utvärderingar och uppföljningar av
            våra beslut. Jag tror att det i ekonomiskt kärva tider är än mer
            angeläget att vi ser till att vi ger verksamheten en sådan profil
            att de pengar vi satsar verkligen gör nytta. Det bör vi alla vara
            måna om när vi fattar beslutet.
          </note>
          <note>
            Den kristdemokratiska profilen när det gäller välfärdsfrågorna
            och den ekonomiska situationen är att vi som nästan alltid är
            friska och tjänar pengar skall betala de stora avgifterna. Vi
            menar att människor som befinner sig i ett utsatt läge med nästan
            inga resurser inte skall drabbas lika hårt. Det är en profil som
            vi vill plädera för i olika sammanhang.
          </note>
          <note>
            Vi vet att vi inte har hur mycket pengar som helst.
          </note>
          <note>
            Vi vet att vi har en ekonomiskt mycket kärv situation som vi
            är tvungna att ta på allvar. Gör vi inte det hotas välfärden på
            sikt. Men vi måste se till att vi får en fördelningspolitisk profil
            värd namnet, dvs. att vi solidariskt skall bära bördorna.
          </note>
          <note>
            De kristdemokratiska åsikterna i familjepolitiken kommer Ulla-Britt
            Hagström att utveckla, men jag vill redan nu yrka bifall till
            reservation nr 4 och reservation nr 15; reservation nr 35 har
            jag tidigare yrkat bifall till. Naturligtvis står jag också bakom
            våra övriga reservationer.
          </note>
          <note type="speaker">
            Anf. 46 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Chatrine Pålsson kom ändå in litet grand på familjepolitiken
            i början av sitt anförande.
          </note>
          <note>
            Jag ber om ursäkt om jag genom att ta upp det föregriper den
            debatt en aning som skall följa senare.
          </note>
          <note>
            Chatrine Pålsson yttrade sig väldigt vältaligt om familjen, om
            mamma och pappa osv. Jag undrar då:
          </note>
          <note>
            Ser inte Chatrine Pålsson risken för att detta kraftiga understrykande
            drabbar dem som ändå måste leva ensamstående och som ju kan ha
            möjlighet att erbjuda sina barn en väldigt god uppväxtmiljö?
          </note>
          <note>
            Jag tror aldrig vi når det utopiska tillståndet att alla barn
            lever i en fullständig familj. Det kan t.o.m.
          </note>
          <note>
            vara bättre för somliga barn att föräldrarna särar på sig. Vi
            skall utgå från barnens behov, och vi får på intet vis diskriminera
            ensamföräldrarna, tycker jag.
          </note>
          <note type="speaker">
            Anf. 47 CHATRINE PÅLSSON (kds)
          </note>
          <note>
            replik
          </note>
          <note>
            Fru talman! Som Barbro Westerholm säger når vi säkert aldrig
            det samhälle där alla barn får möjlighet att leva med båda sina
            föräldrar. Jag är den första att hålla med om att vi tydligare
            borde lyfta fram ensamföräldrarnas situation, men jag vill samtidigt
            säga att vi aldrig får låta detta bli en norm. Vi måste som politiker
            hela tiden ha vårt mål klart: Ett barn har behov av både sin mamma
            och sin pappa. Om man ändå inte kan undvika en separation måste
            man försöka åstadkomma att barnet har vardagskontakt med båda
            föräldrarna i alla fall. Det tror jag är oerhört angeläget. Här
            måste vi som politiker våga vara tydliga i vår målsättning. Det
            är det jag framför som vår grundsyn.
          </note>
          <note type="speaker">
            Anf. 48 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Jag ser fortfarande en fara i de här resonemangen,
            som kan riskera att tolkas som översåtliga så till vida att vi
            tycker väldigt mycket å andras vägnar. Vi måste utgå från barns
            behov och individers valfrihet och önskemål om hur de vill leva
            sina liv.
          </note>
          <note>
            Sedan kan vi behöva stödja på olika sätt för att det skall bli
            en bra situation för barnen - de går först -
          </note>
          <note>
            och sedan föräldrarna.
          </note>
          <note type="speaker">
            Anf. 49 CHATRINE PÅLSSON (kds)
          </note>
          <note>
            replik
          </note>
          <note>
            Fru talman! Barbro Westerholm talade i sitt inlägg om individens
            rätt att välja. Det ingår naturligtvis respekt för det.
          </note>
          <note>
            Jag vill dock se det hela litet mera ur barnens perspektiv. Tyvärr
            tas inte barnens perspektiv alltid med när man fattar beslut i
            vårdnadstvister. De vuxnas behov kommer i förgrunden. Ibland skulle
            jag vilja att barnen i stället fick komma i centrum.
          </note>
          <note>
            Från den utgångspunkten måste vi försöka fatta beslut om vad
            som är bäst för barnet. Jag vet att de allra flesta barn vill
            ha kontakt med både mamman och pappan, och det är viktigt att
            skapa förutsättningar för det.
          </note>
          <note>
            Avslutningsvis är det viktigt att vi ställer upp för ensamföräldrarna
            i alla sammanhang. Det är en oerhört viktig uppgift för oss.
          </note>
          <note type="speaker">
            Anf. 50 BO HOLMBERG (s)
          </note>
          <note>
            Fru talman! Till årets riksdag har det väckts ett antal motioner
            på temat - Vart är Sverige egentligen på väg socialt och i det
            goda livet? Motionerna har tagit upp det ungdomsvåld och de platser
            som vi har diskuterat - Bjuv, Stureplan och Vålberg. Motionärer
            tar också upp frågan om vad som händer i våra bostadsområden med
            risk för segregation och vad som kommer att hända med de barn
            som växer upp där. På motsvarande sätt tar man upp invandrarproblematiken.
          </note>
          <note>
            När jag bläddrade igenom de här motionerna slog det mig att det
            är precis samma resonemang som förs och precis samma fråga som
            diskuteras bland vänner och bekanta: Vart är Sverige på väg socialt
            och i det goda livet?
          </note>
          <note>
            Mot den bakgrunden sade vi oss i socialutskottet att vi skulle
            se om det är möjligt för oss att ta till sig den här gemensamma
            oron och försöka formulera den gemensamt som en verklighetsbild.
            Vi kan nog inte bli överens om hur vi skall lösa alla problem,
            men vi kan komma överens om att ta till oss det här och göra en
            gemensam skrivning.
          </note>
          <note>
            Det visar sig att vi har lyckats med det. Vi har lyckats få ett
            tillkännagivande till regeringen som går ut på att vi vill att
            man framgent i betydligt större utsträckning än hittills jobbar
            med sektorsövergripande politik. Vi har sagt det många gånger.
            Frågorna i justitie-, social- och bostadsutskottet går in i varandra.
          </note>
          <note>
            Nu börjar vi närma oss den punkt då vi mera medvetet i Sverige
            måste ta till oss en sektorsövergripande politik. Det budskapet
            har också kommit från Ingela
          </note>
          <note>
            Thalén i inledningen till välfärdsavsnittet. Där sägs att välfärdspolitiken
            utsätts för nya utmaningar. Man pekar ut hur den ekonomiska krisen
            slår i utsatta grupper.
          </note>
          <note>
            I dag hörde vi på förmiddagen hur Laila Freivalds pekade ut ett
            initiativ bland statssekreterarna om att också få med den här
            sektorsövergripande ansatsen.
          </note>
          <note>
            För att markera det här gemensamma initiativet i socialutskottet
            bjöd vi in företrädare för justitie- och socialförsäkringsutskottet
            som fick ge sin syn på det här. Skulle vi ha haft tid skulle egentligen
            också företrädaren för bostadsutskottet varit här. Man hade gärna
            sett vad vi framgent kan göra med kulturen som uttrycksmedel i
            dans, musik m.m. i stället för att gå in på våldets bana. Vi skulle
            ha kunnat ha med företrädare för idrottsverksamhet och ungdomsidrott.
            Men vi har ändå visat en bred ansats. Jag tycker att det är en
            framgång att riksdagen över partigränserna tar till sig den gemensamma
            verkligheten att vi är oroade och att vi vill ha mera sektorsövergripande
            politik.
          </note>
          <note>
            Efter det konstaterandet skulle jag för egen del vilja komma
            med några personliga synpunkter om hur man skulle kunna gå vidare
            på det här temat och med den här ansatsen. När jag lyssnade på
            debatten under förmiddagen fann jag att alla var inne på att vi
            är på väg mot ett mångkulturellt samhälle i Sverige. Vi som jobbar
            med politik vet att vi har olika idéer och ideologier. I Sverige
            har vi nu att acceptera att vi håller på att få ett mångkulturelllt
            samhälle. Människor har rätt till olika religioner. Människor
            har rätt att vara med i olika politiska partier med olika politiska
            ideologier.
          </note>
          <note>
            Det måste vi bejaka.
          </note>
          <note>
            Frågan är dock om inslagen i detta mångkulturella
          </note>
          <note>
            Sverige ändå skulle kunna gå att förena i någon form av gemensam
            värdebas. Det kan vara fråga om ett kitt, ett etiktorg eller vad
            ni vill för att alla delar i det mångkulturella samhället ändå
            skall kunna leva i samexistens, så att det inte bryter ut i våld,
            motsättningar mellan religioner m.m. Det handlar då om den grundläggande
            människosynen och etiken. Några talare har varit inne på det.
          </note>
          <note>
            Det handlar då om de två stora tankevärldarna som bär upp västerlandet
            i dag, nämligen den humanistiska traditionen med sina rötter i
            Aten och den judiskt-kristna traditionen med sina rötter i Jerusalem.
          </note>
          <note>
            De har förenats i definitionen av det lika människovärdet. Jag
            sitter med i regeringens medicinsk-etiska råd, där vi har arbetat
            fram en sådan bas och i mycket svåra frågor utifrån en gemensam
            definition om det lika människovärdet tagit oss fram i ganska
            svåra dagsaktuella politiska frågor. Det går inte på en dag, inte
            på en månad och knappt på ett år att ordentligt sätta sig in i
            frågan om människosynen och dess tilllämpning. Men jag tror att
            det framgent skulle kunna bli en kompass för det mångkulturella
            Sverige, så att man också i Sveriges riksdag kan finna lösningar
            på ganska viktiga och allvarliga frågor som rör humanism och det
            goda livet.
          </note>
          <note>
            I socialutskottet har vi haft hjälp av etiker och den här människosynen
            i två viktiga propositioner som vi skall behandla. Det gäller
            fosterdiagnostiken och allt vad den för med sig samt transplantationer
            av organ.
          </note>
          <note>
            Vi kommer att möta en proposition om befruktning utanför kroppen.
            Det här är inte frågeställningar som man bara kan lägga på riksdagens
            bord, motionera under 14 dagar och sedan tro att det är klart.
            Det är så djupa och svåra frågor att man måste sätta sig ned och
            ta längre tid på sig. Man behöver framför allt en genomtänkt människosyn
            och en etisk kod för att kunna resonera igenom frågorna med ett
            intellektuellt förhållningssätt och med djupa insikter.
          </note>
          <note>
            Vi har nu lyckats ta oss igenom frågan om fosterdiagnostik. Jag
            hoppas - samtliga politiska partier har lyckats ena sig - att
            vi skall klara av även frågorna om donationer av organ och befruktning
            utanför kroppen.
          </note>
          <note>
            Detta återstår att se.
          </note>
          <note>
            Jag känner också ett behov av - nu pratar jag enbart som socialpolitiker
            och socialdemokrat - att hävda de humanistiska värdena. Jag vill
            citera vad
          </note>
          <note>
            Wolf Lepenies, utländsk ledamot av Kungliga Vetenskapsakademien,
            skrev för en tid sedan i Svenska
          </note>
          <note>
            Dagbladet:
          </note>
          <note>
            "Vi hade glömt att samhällen också är kulturer och att mänskliga
            handlingar styrs av värderingar som ofta bygger på tämligen irrationella
            motiv. Vi hade glömt att mentaliteter och mentala strukturer är
            av största betydelse för den väg historien tar. I dag vet vi i
            hur hög grad framtidens politik måste ta hänsyn till sådana mentaliteter,
            men vi vet inte riktigt hur det ska gå till.
          </note>
          <note>
            Vad jag har sagt gäller - - - framför allt den ekonomiska forskningen.
            Än i dag är genomsnittsekonomerna övertygade om att deras discipliner
            är, eller i varje fall oundvikligen utvecklas till, en vetenskap
            -
          </note>
          <note>
            det vill säga ett forskningsfält där kunskap uppstår i sammanhang
            där kulturer inte spelar någon roll och att denna kunskap kan
            tillämpas överallt och i varje ögonblick. God nationalekonomi
            är som matematik, och om verkligheten inte följer ekonomernas
            ekvationer så är det fel på verkligheten och inte på dem.
          </note>
          <note>
            Allt detta skulle inte ha varit så bekymmersamt om inte nationalekonomin
            hade lyckats erövra en så prominent plats i den akademiska världen
            och i det offentliga livet i stort."
          </note>
          <note>
            Jag tar inte det här som generell kritik och säger inte att vi
            inte måste ha med ekonomiskt tänkande -
          </note>
          <note>
            tvärtom. Jag menar dock att vi som företräder socialpolitik och
            välfärdspolitik, de mänskliga områdena, med större kraft måste
            hävda de humanistiska värdena. Då skulle det kunna göras utifrån
            en syn på det lika människovärdet och med en genomtänkt etisk
            kod. Man bryter mot dessa viktiga mänskliga värden i större utsträckning
            i offentlig debatt och i riksdagsbeslut.
          </note>
          <note>
            Så fyra synpunkter som är viktiga att beakta framgent om vi skall
            få ett gott liv. När socialutskottet förberedde den här debatten
            bad vi representanter för ett antal sakområden att komma dit.
            Socialstyrelsen redogjorde för en studie man hade gjort om hur
            människorna har det i dag i Välfärdssverige. Där hade man negativa
            definitioner. Man definierade fattigdom så att det gäller om man
            inte kan leva på sin disponibla inkomst. Hör och häpna, 9 % av
            Sveriges befolkning kan i dag inte leva på sin disponibla inkomst.
            Utredningen hade andra negativa definitioner. 15 % hade svårigheter
            med löpande utgifter. 24 % av svenskarna hade ingen kontantmarginal.
            De utsatta grupperna är utomnordiska invandrare, ensamstående
            mödrar och ungdomar.
          </note>
          <note>
            Detta säger i varje fall oss - och jag tror också att det är
            en allmän uppfattning från socialutskottets sida
          </note>
          <note>
            - att det är väldigt viktigt att människor har arbete.
          </note>
          <note>
            Det är grunden för att de skall ha ett människovärde.
          </note>
          <note>
            Det är också grunden för att de skall ha pengar, så att de kan
            försörja sig själva och sina familjer. Som jag ser det står icke
            en ekonomisk politik som inte sätter dessa värden och bekämpningen
            av arbetslösheten främst i samklang med en socialpolitik som vill
            hävda det goda livet.
          </note>
          <note>
            Det andra jag vill ta upp och peka på är att vi borde få en mer
            övergripande politisk styrning av innehållet i välfärden och en
            sektorsövergripande politik.
          </note>
          <note>
            Vi kan lägga handen på hjärtat och se tillbaka på hur vi har
            jobbat och debatterat under de senaste 10-
          </note>
          <note>
            15 åren. Rätt mycket av diskussionen om välfärden har handlat
            om formerna, om man skall organisera si eller så. Varje landsting
            med självaktning har en egen modell. Det handlar om köpa-sälj-systemet
            etc. Visst måste vi se över organisationsmodellerna, men i framtiden
            är det viktigt att man ser till innehållet i välfärden. Det blir
            än mer viktigt i ett läge då vi drar ner i transfereringssystemen
            och kommuner och landsting måste prioritera ännu hårdare. Det
            handlar alltså om verksamhetens innehåll. Hur skall skolan klara
            av att ge de unga en god start i livet? Hur skall landstingen
            leva upp till kraven på kvalitet, trygghet och likvärdig vård
            för alla? Detta är de viktigaste frågorna för människor. Man måste
            lyfta fram kvaliteten och individperspektivet mer.
          </note>
          <note>
            Jag vill veta att min pappa får den bästa vården.
          </note>
          <note>
            Om det händer mina familjemedlemmar någonting vill jag veta att
            de får den kvalitativt bästa vården. Då måste vården visa upp
            kvalitetsinstrument och vara klart inriktad på ett individperspektiv.
          </note>
          <note>
            Hela debatten i dag går ut på att man skall styra mot sektorsövergripande
            insatser. Jag läste i Svenska
          </note>
          <note>
            Dagbladet om händelserna i Vålberg. Företrädare för polisen,
            skolan och socialtjänsten sade att de sedan en lång tid tillbaka
            kände till problemen men att de väntade för länge och inte tog
            i tillsammans. Varför gjorde de inte det? Sten Svensson och jag
            satt under två tre år i Psykiatriutredningen. Vi kunde konstatera
            att dessa människor for illa, eftersom de olika myndigheterna
            puttade dem emellan sig. Varför gjorde de så?
          </note>
          <note>
            Jag tror att det är nödvändigt att vi som politiker övergripande
            säger att det måste bli en inriktning på innehållet. Formerna
            är viktiga, men innehållet och sektorsövergripande insatser är
            viktigast. Detta förhållande uppstår nämligen inte av sig självt.
            Tjänstemännen i dessa byråkratier sitter med sina kikarsikten
            inställda på sina områden och tror att de är världens centrum.
            De har inte det övergripande perspektivet, och det kanske vi inte
            heller skall begära. Men vi som politiker skall ha det.
          </note>
          <note>
            Det tredje jag vill peka på handlar om barn och ungdomar och
            om en god start i livet. Jag har uppfattat det som att vi är överens
            om detta.
          </note>
          <note>
            Låt oss leka med en tanke! Tänk om vi skulle börja med att ta
            med idén om människors lika värde och de etiska koderna! Hur skulle
            ett sådant resonemang kunna börja? Då skulle vi få en föreläsning
            om de etiska koderna som handlar om rättvisa, självbestämmande,
            godhet, att undvika att göra ont, lidandeprincipen och att medverka
            till att folk far från illabefinnande till välbefinnande. Då har
            vi med oss det i bagaget.
          </note>
          <note>
            Vi vet att det är slumpen som bestämmer hur vi får det. Vi kan
            födas förståndshandikappade eller väldigt begåvade. Vi kan födas
            av fattiga eller rika föräldrar.
          </note>
          <note>
            Vi kan födas fysiskt handikappade eller inte. Om man tillämpar
            de etiska principerna betyder det att samhället inte kan acceptera
            att vår stund på jorden bara får rulla igenom med så olika livsförutsättningar.
            Det krävs ett ställningstagande från politikerna om hur dessa
            förhållanden skall utjämnas, så att dessa etiska principer kan
            fullföljas. Då är vi inne på ställningstaganden vad gäller handikappolitik,
            och vi är inne på svåra ställningstaganden i fråga om vi skall
            stödja föräldrar i hemmet eller inte.
          </note>
          <note>
            För en tid sedan läste jag om de tragiska händelserna i England
            1992. Två tioåriga pojkar mördade -
          </note>
          <note>
            jag tror att det var en februarikväll - en tvåårig pojke.
          </note>
          <note>
            En journalist hade kikat på hur miljön var för dessa barn. Det
            visade sig att föräldrarna aldrig hann bli vuxna. De satt kvar
            i tonårsföreställningar och fick sina ideal från västernfilmer,
            och de drack sprit. De unga pojkarna som blev mördare hann aldrig
            bli vuxna på grund av en så eländig situation i hemmet. Likväl
            bedömdes dessa tioåringar av ett vuxensamhälle som vuxna. Detta
            skedde i rättssalen, i polisförhören och vid inlåsningen. Medierna
            var inte nådigare mot dem än mot andra. Detta visar på ett dilemma.
            Hur skall vi stödja och komma in på ett tidigt stadium när vi
            vet att det kan hända olyckor?
          </note>
          <note>
            Jag tror att etiken och synen på människors lika värde - när
            vi diskuterar barn och ungdomar - skulle kunna vägleda oss till
            djupare ställningstaganden i politiken än hittills.
          </note>
          <note>
            Socialutskottet har besökt ett LVU-hem. Där fick vi höra om en
            kille som gick i åttan eller nian. Han hade haft läs- och skrivsvårigheter
            hela tiden, men det hade inte upptäckts. Det gjorde honom osäker,
            och han kom in på brottets bana. I utskottet frågade vi oss hur
            det kan komma sig att skolan låter en ung människa med så grava
            handikapp gå igenom utan att det upptäcks. Vi har sett flera sådana
            exempel. I framtiden tror jag att vi skulle ha en press, så att
            de kunskaper som man har inom kriminalvården och socialtjänsten
            om hur det går snett och hur tidigt det sker överförs till skolan
            och också till dagis. Då kan man komma in på ett tidigare stadium.
            Detta har vi sagt flera gånger. Jag tror att vi måste få en politik
            för en överföring av kunskap.
          </note>
          <note>
            De kommersiella TV-kanalerna har varit uppe. Vi vet att videovåldet
            och våldet i de kommersiella TV-
          </note>
          <note>
            kanalerna stör beteendet. En fråga är: Hur skall socialpolitikens
            etik bringas i överensstämmelse med den politik som vi har vad
            gäller radio och TV? Det är uppenbarligen inte någon harmoni i
            dag.
          </note>
          <note>
            Det finns våld bland ungdomar. Allt fler tycker att vi borde
            få en samordning mellan rättsväsendet och andra berörda myndigheter.
            Det har varit temat här i dag. Frågan är hur vi skall åstadkomma
            den samordningen.
          </note>
          <note>
            Vi har haft en hearing om anabola steroider. Det var intressant
            att höra den unge tyngdlyftaren Rainhold Gustavsson som kom till
            utskottets utfrågning.
          </note>
          <note>
            Han kunde vittna om hur han hade börjat äta dopningspreparat.
            Han berättade om dubbelmissbruk, elände och våld och om hur han
            tog sig ur detta. Det var en lärdom för riksdagens ledamöter att
            få detta individperspektiv. Jag hoppas att den här utredningen
            kommer fram till kriminalisering, mer upplysning och hårdare tag
            när det gäller de anabola steroiderna.
          </note>
          <note>
            Jag skall avsluta med att säga något om behovet av bra beslutsunderlag,
            även sektorsövergripande beslutsunderlag.
          </note>
          <note>
            Sverige har skrivit på FN:s barnkonvention. Nu har vi haft nedskärningar
            i välfärdssamhället, och vi hör från föräldrar och dagis att det
            har skett försämringar för barnen. Då uppstår frågan: Hur är situationen
            i dag? Vi har inte kommit så långt att vi har ett löpande informations-
            eller redovisningssystem som kan ge oss en aktuell faktabild.
            Vi får mycket bra rapporter från Socialstyrelsen, som regeringen
            begär att man skall göra, och vi har forskningsrapporter. Det
            är alldeles utmärkt, men det räcker inte. Vi borde kunna gå vidare
            och ställa ett mer heltäckande informations- och redovisningssystem
            på fötter som också tar upp kvaliteten - mäter den - och utvärderingar.
            Då kan vi få svar på frågan om hur välfärden stämmer med medborgarnas
            behov och önskemål. Det skall vara mer attitydundersökningar i
            beslutsunderlaget än rena konsumtionsstudier.
          </note>
          <note>
            Jag vet att kommuner och ett antal berörda myndigheter har börjat
            med ett sådant här arbete. Jag undrar om man inte kan trycka på
            politiskt, så att det om tre fyra år finns en mycket bra början
            till ett heltäckande informationssystem.
          </note>
          <note>
            Därmed, fru talman, skall jag avsluta med att yrka bifall till
            hemställan i socialutskottens betänkanden
          </note>
          <note>
            SoU15, om socialpolitiken, SoU13 om dopning,
          </note>
          <note>
            SoU14, SoU16, SoU17, SoU19, SoU20 och SoU22
          </note>
          <note>
            som behandlas i ett sammanhang. Jag yrkar avslag på reservationerna.
          </note>
          <note type="speaker">
            Anf. 51 BARBRO WESTERHOLM (fp)
          </note>
          <note>
            replik
          </note>
          <note>
            Fru talman! Det som Bo Holmberg tar upp om den etiska kompassen
            är utomordentligt viktigt. Vi har nu provat på ett arbetssätt
            som har inneburit att vi utifrån våra olika politiska ideologier
            och utan prestige har arbetat oss igenom dessa motioner och kommit
            fram till ett gemensamt resultat. Det har varit en tillgång att
            vi just har olika politiska ideologier. Jag tror att detta är
            ett riktigt sätt att arbeta på i framtiden vad gäller många frågor.
            Avsikten är också att höja allmänhetens förtroende för oss politiker.
            Detta är en fråga som den informella etikgrupp som jag har varit
            med i har arbetat med i riksdagen.
          </note>
          <note>
            Det andra jag vill ta upp är hindren mot sektorsövergripande
            insatser. Jag tror att det är viktigt att vi nu analyserar var
            bromsklossarna ligger. Det kan vara sekretesslagen, olika utbildning
            hos olika personalkategorier, våra olika referensramar eller sätt
            att hantera vårt eget språk som kan ligga i vägen för ett tvärsektoriellt
            samarbete. Jag hoppas att arbetet framöver går ut på att undanröja
            sådana hinder. Vi har inte råd med dem.
          </note>
          <note type="speaker">
            Anf. 52 CHATRINE PÅLSSON (kds)
          </note>
          <note>
            replik
          </note>
          <note>
            Fru talman! Jag vill också instämma i det oerhört angelägna i
            de etiska grundvärderingarna i allt arbete och speciellt inom
            detta område. Där vill jag också nämna Prioriteringsutredningen,
            som kommit fram med ett enigt betänkande. Där finns mycket bra
            riktlinjer att arbeta efter.
          </note>
          <note>
            Jag måste också hjälpa Bo Holmberg att rätta till en sak som
            jag hoppas att han sade fel. Han sade att grunden för människovärde
            är att ha jobb. Jag vill med bestämdhet säga att alla människor
            har ett absolut, unikt och okränkbart människovärde vare sig de
            har arbete eller inte. Det är ett viktigt konstaterande för alla
            stackars människor som är arbetslösa ute i samhället, att man
            har ett fullvärdigt människovärde även om man är arbetslös.
          </note>
          <note>
            Anf. 53 BO HOLMBERG (s) replik
          </note>
          <note>
            Fru talman! Jag skall genast rätta till det. Vad jag försökte
            säga var att vi har lyckats, i det etiska rådet och också i Sverige,
            att förena den kristna människosynen, som bygger på att vi är
            skapade av Herren, och den humanistiska traditionen. De två människosynerna
            förenas i definitionen av människors lika värde, som bygger på
            existensen av våra liv, vad vi är och inte vad vi har eller vad
            vi gör. Detta är det lika människovärdet, och ingenting annat.
          </note>
          <note>
            Anf. 54 STIG SANDSTRÖM (v) replik
          </note>
          <note>
            Fru talman! Det blir kanske inte så mycket en replik utan mera
            ett instämmande. Jag tyckte att det som
          </note>
          <note>
            Bo Holmberg sade var mycket intressant.
          </note>
          <note>
            Bo Holmberg ställde humanismen mot ekonomismen. Det var en intressant
            tankegång, att vi ibland skulle kunna fatta beslut på humanistisk
            grundval i stället för ekonomistisk.
          </note>
          <note>
            Bo Holmberg kom också in på hur åtgärder slår mot barn och ungdom
            och att vi har dåliga känselspröt och vet väldigt litet. Jag undrar
            hur Bo Holmberg ser på sänkningen av barnbidraget och på vilka
            grunder ni har ställt förslag till sådana nedskärningar.
          </note>
          <note>
            Är det ett typexempel på att ekonomismen går före humanismen,
            eller hur bedömer Bo Holmberg det?
          </note>
          <note>
            För att vinna tid vill jag också ta upp ett par reservationer.
            Jag har fått en uppmaning från talmannen om att jag yrkade bifall
            till för många reservationer.
          </note>
          <note>
            Jag skulle vilja dra tillbaka mitt yrkande om bifall till reservationerna
            22, 31 och 39. Jag kommer inte att begära någon rösträkning i
            fråga om de reservationerna utan bara de återstående.
          </note>
          <note>
            Anf. 55 BO HOLMBERG (s) replik
          </note>
          <note>
            Fru talman! Jag ville peka på konflikten mellan ekonomism och
            andra värden. Vad jag ville peka på är att det i dag finns en
            klar tendens både i Sverige och ute i Europa. Ekonomin har fått
            alldeles för stort svängrum i förhållande till humanismen och
            de demokratiska värdena. Det är många med mig som tycker att demokratin
            och humanismens ideal i f.d. öst har fått stå tillbaka för den
            s.k. chockterapin.
          </note>
          <note>
            Vi har i alla europeiska länder skrivit under på de mänskliga
            rättigheterna. Vi håller tal om etik och humanism. Ändå låter
            vi detta hemska ske i f.d. Jugoslavien. Det är långt mellan de
            etiska deklarationerna och verkligheten. Det var detta jag ville
            påpeka och säga att vi som företrädare i socialpolitiken i större
            utsträckning skall lyfta fram den humanistiska människosynen,
            väl medvetna om att ekonomin är sådan att vi tvingas fatta beslut
            som vi inte tycker om.
          </note>
          <note>
            Anf. 56 Socialminister INGELA
          </note>
          <note>
            THALÉN (s)
          </note>
          <note>
            Fru talman! I tider när debatten först och främst, kanske av
            naturliga skäl, kommit att handla om arbetslöshetsbekämpning och
            ekonomisk återhämtning och när prioriteringarna är som svårast,
            krävs det en ordentlig diskussion om socialpolitikens roll och
            innehåll. Därför är det alldeles extra glädjande att enigheten
            kring inriktningen och det välskrivna betänkandet blir en så bra
            utgångspunkt i debatten.
          </note>
          <note>
            Av socialutskottets betänkande framgår att vi i arbetslöshetens
            och den ekonomiska krisens spår ser tendenser som är ytterst allvarliga
            på en rad samhällsområden. Det handlar om tilltagande boendesegregation,
            ökad utslagning, barn som far illa, alkoholoch drogmissbruk och
            ett våld som skrämmer.
          </note>
          <note>
            Min generation har inte tidigare upplevt en arbetslöshet som
            den vi har nu. Inte sedan andra världskriget har Sverige varit
            utsatt för så stora påfrestningar som just nu. Hela min uppväxt
            har präglats av ständiga förbättringar - litet mera, litet bättre.
          </note>
          <note>
            Många jag möter nu är naturligtvis oerhört oroade och säger:
            Jag känner inte igen mig längre. De är arga. De protesterar. Men
            även om de nu är kritiska är deras vrede och deras krav på att
            vara med och påverka utvecklingen ändå ett stöd.
          </note>
          <note>
            Men när jag träffar människor som förtvivlat säger: Det går inte
            att göra någonting, jag har inte en chans, jag ger upp - då blir
            jag skakad, därför att framtiden är inte ödesbestämd.
          </note>
          <note>
            Vi kan lösa våra ekonomiska problem och få fast mark under fötterna
            igen. Vi kan sluta att låna till välfärden, även om vägen dit
            är lång. Det är därför som regeringen nu genomför ett av de största
            saneringsprogrammen som något industriland gjort under efterkrigstiden.
          </note>
          <note>
            Det är nödvändigt att göra detta. Men det är lika nödvändigt
            att det sker på ett sätt som inte leder till ökande och bestående
            orättvisor eller till priset av ett för alltid otryggare och osäkrare
            samhälle för alla. Vi får inte lämna vare sig enskilda eller stora
            grupper av människor efter oss på vägen mot ökad tillväxt och
            bättre ekonomi. En sådan krisbekämpning skapar bara nya problem,
            som kostar både pengar och lidande.
          </note>
          <note>
            När vi nu måste gå in och spara balanserar vi ibland på en tunn
            knivsegg. Människor som är i riskzonen för att hamna utanför kan
            vara barn med arbetslösa föräldrar som har svårt att klara ekonomin
            och som har tappat tron på sig själva. En del av de barnen är
            jag mycket orolig för. Barn och ungdomar med invandrarbakgrund
            som bor i segregerade bostadsområden är en annan riskgrupp. De
            har svårt att hävda sig i samhället och riskerar också att hamna
            i ett utanförskap.
          </note>
          <note>
            Skillnaderna i hälsa ökar mellan olika befolkningsgrupper. Lågutbildade
            eller kortutbildade kvinnor med tung arbetsbörda både hemma och
            på jobbet är en annan utsatt grupp. Många av dem drabbas av försämrad
            hälsa, trots att hälsan hos Sveriges befolkning generellt blir
            allt bättre.
          </note>
          <note>
            Många människor kommer in i en ond cirkel som de har svårt att
            bryta själva. Den som blir av med sin bostad har svårt att klara
            jobbet och riskerar att hamna i missbruk. Det finns i Stockholmsområdet
            mellan
          </note>
          <note>
            500 och 600 hemlösa kvinnor, i härbärgen, inackorderingshem och
            behandlingshem, som därefter inte har någonstans att ta vägen.
            De har ingen egen bostad.
          </note>
          <note>
            Det finns bara cirka trettiotalet platser på särskilda kvinnohärbärgen.
          </note>
          <note>
            Så finns det människor som behöver ett alldeles särskilt stöd
            av en annan sort. Jag tänker framför allt på människor med funktionshinder,
            de psykiskt störda och ensamma äldre som inte klarar sig själva.
          </note>
          <note>
            Vi gemensamt, samhället och samhällsresurserna, måste ta oss
            an de här människorna även när det är ont om pengar. Skyddsnäten
            måste finnas för de mest utsatta. Det är livsviktigt att stat,
            landsting och kommun gör rätt prioriteringar.
          </note>
          <note>
            Det är när det råder brist i kassan som solidariteten sätts på
            prov. Det är när vi måste prioritera bort någonting som vår känsla
            för rättvisa prövas.
          </note>
          <note>
            Om detta svåra inte görs i dag av oss, då gör någon annan det
            i övermorgon, och med all sannolikhet utan någon som helst urskillning.
          </note>
          <note>
            Samhället måste hjälpa till med att skapa de goda cirklarna:
            utbildning, arbete och bostad. Samhället måste också ansvara för
            gemensam finansiering. Det nämnde bl.a. Barbro Westerholm. Det
            är samhällets roll att ansvara för detta, så att goda förutsättningar
            ges för människor att leva ett självständigt liv och ett så gott
            liv som möjligt.
          </note>
          <note>
            Socialförsäkringarna är en stomme, folkhälosarbetet, hälso- och
            sjukvården en annan. En annan del av detta stöd finns också inom
            socialtjänsten. Vi kommer tillbaka i riksdagsdebatten litet senare
            genom en särskild proposition i höst som bygger på Socialtjänstkommitténs
            betänkande. Det finns naturligtvis redan nu skäl att ange mera
            principiella deklarationer, nämligen att samhället genom dessa
            olika strukturer måste ställa upp för dem som behöver extra stöd.
          </note>
          <note>
            Fru talman! Ingen människa är enbart stark eller svag. Alla kan
            vara med och bidra till förändringar och förbättringar om de får
            en rimlig chans. Vi kan inte acceptera att fler och fler människor
            ställs utanför samhällsgemenskapen och tappar kontrollen över
            sitt eget liv.
          </note>
          <note>
            När vi nu i krisens spår ser en allt ökande segregation måste
            vi reagera. Vi kan inte acceptera att skillnaderna mellan de bäst
            ställda och de sämst ställda ökar och att de i allt större utsträckning
            bor i skilda områden, för att inte säga i skilda världar.
          </note>
          <note>
            Därför har regeringen bl.a. tillsatt Storstadsutredningen. Syftet
            med den är att den skall hitta metoder som kan bidra till att
            bryta den negativa utvecklingen i de mest utsatta bostadsområdena.
            Storstadsutredningen skall inte i första hand utreda. Den skall
            komma med förslag som kan bidra till att vända utvecklingen. Den
            skall ta vara på den kraft och vilja till förändring som finns
            hos människor som bor i dessa områden.
          </note>
          <note>
            Här finns förvisso problem, stora problem. Men det finns också
            stora möjligheter. Det krävs naturligtvis, vilket har lyfts fram
            i debatten av flera, en samordning t.ex. mellan socialtjänst och
            arbetsmarknadspolitik, och den är viktig.
          </note>
          <note>
            Vi har på många håll brist på ekonomiska resurser.
          </note>
          <note>
            Men det finns mänskliga resurser, och strävanden att ge alla
            förutsättningar att leva ett självständigt och bra liv får givetvis
            inte mattas av. Omsorgen om dem som behöver extra stöd - barnen,
            de sjuka och de gamla -
          </note>
          <note>
            får inte gröpas ur. Då riskerar vi inte bara en materiell utarmning
            utan också social och andlig fattigdom.
          </note>
          <note>
            I ett sådant samhälle växer vanmakten, oron och misstänksamheten
            mellan människor. I ett sådant samhälle kan ingen till slut känna
            sig trygg.
          </note>
          <note>
            Anf. 57 TREDJE VICE TALMANNEN
          </note>
          <note>
            Meningsyttringar från läktaren är inte tillåtna.
          </note>
          <note>
            Anf. 58 Socialminister INGELA
          </note>
          <note>
            THALÉN (s)
          </note>
          <note>
            Herr talman! Storstadsutredningens syfte är att stärka människor
            så att de gemensamt i sina bostadsområden skall kunna bryta sig
            ut och förhindra en sådan utveckling.
          </note>
          <note>
            Herr talman! Förmiddagens debatt beskrev hur vårt land har skakats
            av ett antal allvarliga våldsdåd de senaste åren. Det var en väldigt
            viktig diskussion.
          </note>
          <note>
            De fruktansvärda bilderna av söndersparkade ansikten, avskurna
            händer och blodet från någon som kom i vägen för ett dödande vapen
            skrämmer oss.
          </note>
          <note>
            Det är naturligtvis svårt att med ord beskriva den avsky och
            den vrede vi känner över att något sådant kan hända. Som medmänniskor
            reagerar vi starkt. Vi tänker på offren, på deras vänner och anhöriga,
            på barnen, på syskonen och föräldrarna som har råkat ut för någonting
            så ohyggligt. Alla drabbas på olika sätt av våldet, också anhöriga
            till förövarna.
          </note>
          <note>
            Det finns inga enkla förklaringar och inga enkla vägar att komma
            till rätta med våld, vare sig det sker på gatan eller i hemmet,
            vare sig det handlar om en ung pojke som blir nedslagen utanför
            en restaurang eller ett barn som har misshandlats av sin far.
          </note>
          <note>
            Precis som Barbro Westerholm sade i sitt inlägg måste vi reagera
            mot förhärligandet av vissa inslag i medier och marknadsföring.
            Det är oerhört provocerande. Jag såg på vägen till jobbet i morse
            en annons där man gjorde reklam för ett medel och där man slutade
            annonsen med att säga: Detta kommer att göra pojkar till män.
            Det är naturligtvis viktigt för oss att vi lyfter upp och pekar
            på hur den typen av argument och marknadsföring kan leda in på
            väldigt farliga vägar.
          </note>
          <note>
            Även om det inte finns några enkla lösningar finns det en stark
            vilja hos svenska folket att bekämpa våldet. I den viljan finns
            det en väldig kraft, och ingen får lov att vara tyst. Regeringen
            vill föra en öppen dialog om hur vi skall minska våldet. Det är
            en dialog som ligger bortom slagord och de förenklade lösningarna.
          </note>
          <note>
            Om några veckor kommer regeringen att presentera sina samlade
            åtgärder. Det är ett arbete som måste ske över ett brett fält,
            alltifrån att ta fram kunskaper om våldets orsaker, att sammanfatta
            och ta vara på det som socialutskottet och socialförsäkringsutskottet
            diskuterat, att analysera dopningens omfattning, att studera våldsskildringarnas
            effekter till att bekämpa alkohol- och drogmissbruket hos unga.
            Det gäller också att avsätta medel för bekämpning av rasism och
            förhindra förekomsten av barnpornografi, att ta fram nya metoder
            för att minska våld mot kvinnor och en rad ytterligare åtgärder.
          </note>
          <note>
            Vi kommer samtidigt att genomföra ett rundabordssamtal där representanter
            för regeringen tillsammans med kungen lyssnar på erfarenheter
            från ett antal företrädare för organisationer som aktivt arbetar
            för att bekämpa våldet. Det arbetet är i högsta grad värt att
            uppmärksammas och att sprida kunskap om.
          </note>
          <note>
            Det pågår väldigt mycket sådant arbete ute i samhället. Fler
            kan vara med att se till att deras bostadsområde, deras skola
            och deras nöjeslokaler blir fria från våld. Föräldrar, lärare,
            fritidsgårdspersonal och föreningsaktiva, ungdomar och vuxna tillsammans,
            är en enorm resurs i kampen mot våldet.
          </note>
          <note>
            Herr talman! I regeringsförklaringen i höstas angav statsministern
            att den grundläggande uppgiften för regering och riksdag är att
            åstadkomma en social och ekonomisk modernisering av Sverige och
            att värna och utveckla välfärden. Detta har socialutskottet väl
            fångat in i sitt betänkande som svar på ett antal motioner.
          </note>
          <note>
            Utgångspunkten för det välfärdsprojekt som nu pågår inom Socialdepartementet,
            och som i stora drag har tre syften, är att skaffa bättre kunskaper
            om hur de senaste årens stora förändringar påverkat människors
            liv och vardag. Det gäller inte minst att få bättre kunskaper
            om hur barn och unga påverkats av arbetslöshet och ekonomisk kris.
          </note>
          <note>
            Det handlar om att lyfta fram och analysera hur de långsiktiga
            förändringsprocesserna i samhället, i kommuner och landsting,
            påverkar välfärden även över sektorsgränserna, såsom Bo Holmberg,
            Sten
          </note>
          <note>
            Svensson, Barbro Westerholm andra framfört i sina anföranden.
          </note>
          <note>
            Det handlar också om att fånga upp hur människors drömmar och
            visioner om hur ett gott liv ser ut i dag och hur välfärdssystemen
            skall utvecklas för att svara upp mot framtidens krav och möjligheter.
            Kunskaper, debatt och idéer är tre viktiga beståndsdelar i ett
            demokratiskt samhälle om man vill åstadkomma en utveckling som
            alla är delaktiga i och som alla kan påverka.
          </note>
          <note>
            Som motionärer och utskottet framför krävs det således ett sektorsövergripande
            angreppssätt som bygger på en långsiktig strategi för välfärd,
            trygghet och arbete. Det är förutsättningen för att Sverige skall
            fortsätta att vara ett välfärdsland för alla sina medborgare.
          </note>
          <note>
            Herr talman! Samtliga partier i riksdagen har angett färdriktningen
            för välfärdsutvecklingen genom sitt tillkännagivande. Detta blir
            ett starkt stöd i Socialdepartementets arbete med välfärdsprojektet.
          </note>
          <note>
            Anf. 59 STEN SVENSSON (m) replik
          </note>
          <note>
            Fru talman! Jag vill gärna rikta ett tack till socialminister
            Ingela Thalén för att hon här så tydligt tog till sig det enhälliga
            tillkännagivande som vi i socialutskottet har enats om. Det innebär
            att vi skall satsa mer på sektorsövergripande verksamhet och att
            man skall gå in mycket tidigare i problemområdena än vad som hittills
            har varit fallet.
          </note>
          <note>
            Jag tycker att det är utomordentligt värdefullt. Det blir, som
            socialministern själv formulerade det, ett starkt stöd från riksdagens
            sida för fortsatta insatser på detta område. Vi avvaktar också
            en lång rad utredningar på dessa områden, som har refererats i
            betänkandet. Jag går inte in på några detaljer, men det är ganska
            mycket. Vi ser fram emot resultat av det arbetet.
          </note>
          <note>
            Den omständigheten att det finns oenighet - det kommer att visa
            sig här litet senare i eftermiddag, när vårdnadsbidraget och barnomsorgen
            diskuteras - får inte skymma det faktum att det är möjligt att
            komma till full enighet mellan alla riksdagens partier i sådana
            viktiga och avgörande frågor som detta med barn och ungdomar,
            deras framtid och de problem med våldet som vi diskuterat under
            hela dagen. Det är utomordentligt värdefullt att vi kan komma
            överens över blockgränserna mellan alla partier.
          </note>
          <note>
            Ytterligare ett fall där jag vill instämma med
          </note>
          <note>
            Ingela Thalén är när hon säger att det finns en stark vilja från
            alla riksdagens partier att värna dem sämst ställda grupperna.
            Hon nämnde som exempel de psykiskt störda. Vi var där återigen
            totalt eniga i utskottet och i utredningen, där jag och vice ordförande
            Bo
          </note>
          <note>
            Holmberg, dåvarande ordförande i socialutskottet, tillsammans
            med ytterligare medarbetare lade fram ett enhälligt betänkande,
            som sedan på samma sätt följdes upp av riksdagen. Det var på samma
            sätt när det gäller handikappfrågorna, och det var värdefullt.
            Jag hoppas att den modellen också kommer att tillämpas av dem
            som har ansvaret för den ekonomiska saneringen.
          </note>
          <note>
            Anf. 60 STIG SANDSTRÖM (v) replik
          </note>
          <note>
            Herr talman! Vårt betänkande har ju varit klart ett par veckor.
            Det handlar ju inte i och för sig så mycket om ekonomi. Men vi
            fick i går kompletteringspropositionen, och där föreslås väldigt
            hårda nedskärningar på Socialdepartementets område.
          </note>
          <note>
            Det är ett anslag som jag är bekymrad över, bidrag till missbrukarvård
            och ungdomsvård, som skall minskas med 645 miljoner. Jag vet inte
            riktigt vad det innebär. Men jag vill ändå ställa en fråga mot
            bakgrund av den debatt vi fört i dag. Finns det någon förklaring
            till det? Är det bara en bokföringsteknisk fråga eller är det
            substantiellt?
          </note>
          <note>
            Anf. 61 Socialminister INGELA
          </note>
          <note>
            THALÉN (s)
          </note>
          <note>
            Herr talman! Det speciella anslag som Stig Sandström tar upp
            skall ses tillsammans med det nya inkomst- och kostnadsutjämningsförslaget
            för kommuner och landsting. Större delen av dessa medel kommer
            alltså att ingå i kommunpåsen med undantag för
          </note>
          <note>
            75 miljoner som kommer att finnas kvar för stimulans och särskilda
            insatser.
          </note>
          <note type="speaker">
            Anf. 62 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! Socialministern tog i sitt anförande upp detta med
            att det är svårt att göra prioriteringar när pengarna tryter.
            Till den debatten hör ju den fråga jag ställde i mitt anförande,
            nämligen vad det var som låg bakom den prioritering man gjorde
            när man sänkte anslaget till assistansersättningen till handikappade
            samtidigt som man sänkte matmomsen. Den handlingen stämmer inte
            med det anförande socialministern höll här.
          </note>
          <note>
            Anf. 63 Socialminister INGELA
          </note>
          <note>
            THALÉN (s)
          </note>
          <note>
            Herr talman! Reformen om personlig assistans var naturligtvis
            mycket svårbedömbar i grundutredningen.
          </note>
          <note>
            Man gjorde den bedömningen att kostnaderna skulle ligga runt
            40 kr per timme till en personkrets på strax under 7 000 personer.
          </note>
          <note>
            När det gäller personkretsen ser det i dag ut som om det är där
            man ligger. Men timkostnaden ligger inte på 40 kr per timme utan
            på strax under 70 kr per timme.
          </note>
          <note>
            I det förslag som vi nu går till riksdagen med lägger vi på 300
            miljoner kronor i förhållande till den prognos som den förra regeringen
            lade fram. Därutöver ber vi en särskild utredare att gå in och
            analysera vad som är orsaken till den stora skillnaden mellan
            den beräkning man gjorde på 40 kr per timme och 70
          </note>
          <note>
            kr.
          </note>
          <note>
            Jag vill poängtera att de prognoser som den förra regeringen
            gjorde när det gällde den kostnad inom vilken denna reform skulle
            hålla sig har kommit på skam. Vi måste gå in och analysera orsakerna.
            När detta är klart får vi göra en bedömning av var man kan gå
            in och göra förändringar.
          </note>
          <note>
            Jag vill understryka, vilket jag sagt i direktivet, att det handlar
            om att försvara reformen. Det handlar om att se till att de personer
            som behöver personlig assistans får det i den omfattning som de
            behöver för att kunna leva ett värdigt liv.
          </note>
          <note type="speaker">
            Anf. 64 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! Det var ingen lätt sak att bedöma exakt vad det
            här skulle kosta. Det skall erkännas att kostnaderna blev högre.
            Men jag tar fasta på socialministerns sista mening om att de som
            är i behov av assistansersättningen skall få sina behov tillgodosedda.
            Att man sedan utreder vad som har legat bakom osv. kan väl vara
            riktigt. Men ersättningen måste utgå utifrån deras behov.
          </note>
          <note>
            Anf. 65 Socialminister INGELA
          </note>
          <note>
            THALÉN (s)
          </note>
          <note>
            Herr talman! I de första rapporter som har kommit in till Socialdepartementet
            finns det vissa indikationer på att det har skett förskjutningar
            i andra verksamheter runt om i kommunerna. Man måste göra analyser
            av dem för att kunna se helheten när det gäller rätten till personlig
            assistans och rätten till annat stöd ute i kommunerna när det
            gäller boende och annan service för att kunna göra en korrekt
            bedömning av det stöd som människor med grava funktionshinder
            har rätt att få. Man måste se detta i förhållande till rätten
            till personlig assistans.
          </note>
          <note>
            Jag vill poängtera att i förhållande till den första prognosen
            har denna reform fått ytterligare 300 miljoner kronor. Det är
            definitivt inte någon nerdragning i förhållande till de prognoser
            man gjorde.
          </note>
          <note type="speaker">
            Anf. 66 CHATRINE PÅLSSON (kds)
          </note>
          <note>
            replik
          </note>
          <note>
            Herr talman! Jag vill också instämma i ett tack för socialministerns
            mjuka och fina anförande.
          </note>
          <note>
            Men jag måste få fråga socialministern om hon anser att det kommer
            att vara möjligt med den höga ambitionsnivån med de kraftiga besparingar
            som kommer att läggas på kommuner och landsting. Jag minns med
            viss bävan de ageranden som fanns i kammaren under den förra regeringsperioden
            när vi var med och drog in pengar till kommuner och landsting.
            Då var ju kommentarerna inte nådiga från den dåvarande oppositionen.
          </note>
          <note>
            Jag vill också poängtera att man i debatten här för något slags
            diskussion om man skall ha ekonomiseringsprinciper eller etisk
            vägledning. Jag anser att detta hör ihop. Vi måste skilja på mål
            och medel.
          </note>
          <note>
            Ekonomiska möjligheter är medel att nå mål. Det är viktigt.
          </note>
          <note>
            Jag har också vid något tillfälle tagit upp Prioriteringsutredningens
            etiska och principiellt viktiga ståndpunkter. Min fråga är då:
            När kommer propositionen omkring Prioriteringsutredningen?
          </note>
          <note>
            Anf. 67 Socialminister INGELA
          </note>
          <note>
            THALÉN (s)
          </note>
          <note>
            Herr talman! Det är landstingen som skulle ha drabbats mest av
            egenavgifterna om de hade räknat med att bli kompenserade för
            att man finansierar sjukoch arbetslöshetsförsäkringar med avgifter.
            Men de har klokt nog inte räknat med detta. Vi har inte tidigare
            givit sådan kompensation.
          </note>
          <note>
            Inkomst- och kostnadsutjämningssystemen bygger på att man skall
            jämna ut inkomster och kostnader mellan kommuner och landsting
            så att de får något så när lika möjligheter att bedriva verksamhet.
            I övrigt är det naturligtvis som Chatrine Pålsson säger att påfrestningarna
            i kommuner och landsting är stora. Men den största anledningen
            till den påfrestningen är ju den höga arbetslösheten som minskar
            deras skatteinkomster på samma vis som statens inkomster minskar
            när man har hög arbetslöshet.
          </note>
          <note>
            När det gäller den konkreta frågan om Prioriteringsutredningen
            kan jag säga att den är ute på remiss.
          </note>
          <note>
            Efter önskemål har vi gett god tid för remissen för att man skall
            kunna få en fördjupad diskussion. Den är ute på en mycket bred
            remiss lokalt, regionalt och till de vanliga. Jag tror inte att
            vi kan komma med en proposition förrän allra tidigast sent under
            hösten med hänsyn till remissomgången.
          </note>
          <note>
            Anf. 68 ROLAND LARSSON (c) replik
          </note>
          <note>
            Herr talman! Även jag välkomnar mycket det samförstånd som vi
            har lyckats åstadkomma i arbetet med den här propositionen. Jag
            uppskattar också det mjuka tonfall som mestadels brukar tillskrivas
            kvinnliga politiker men som hela den här debatten har präglats
            av. Jag tycker att det är fint.
          </note>
          <note>
            Jag tyckte att Bo Holmberg på ett utomordentligt fint sätt gav
            uttryck för detta när han sade att det är viktigt att man först
            och främst ser till välfärdspolitikens innehåll och inte till
            dess former. Jag försökte att säga något liknande även i mitt
            anförande fast det kanske inte blev lika bra uttryckt, men det
            var samma tanke som låg bakom.
          </note>
          <note>
            En förutsättning för att detta skall bli möjligt är ju att regeringen
            och socialdemokraterna frigör sig från en del av den roll de har
            iklätt sig att vara de nuvarande formernas försvarare i alla lägen.
            Därför skulle jag gärna vilja fråga socialministern: Är socialdemokraterna
            och regeringen, utifrån den här diskussionen med de gemensamma
            mål som vi är ganska överens om som utgångspunkt, beredda att
            förutsättningslöst diskutera alla de former som vi i dag driver
            socialpolitik i? Är ni öppna för en sådan diskussion om vi i huvudsak
            kan vara eniga om målet?
          </note>
          <note>
            Anf. 69 Socialminister INGELA
          </note>
          <note>
            THALÉN (s)
          </note>
          <note>
            Herr talman! Roland Larsson använde formuleringen "alla de former".
            Om jag skulle vara riktigt ärlig skulle jag säga: Nej, det är
            jag inte, inte alla de former som verksamhet bedrivs i. Jag har
            sett former som jag inte vill ha kvar, som jag vill städa undan
            och som jag inte tycker har god kvalitet.
          </note>
          <note>
            Men om vi är överens om en formulering där vi säger att det handlar
            om en gemensam finansiering via skatt och till en liten del genom
            avgifter. Denna drift, denna verksamhet, kan ske genom enskild
            vårdgivning, genom kooperation och genom privat verksamhet under
            sträng kontroll så att de ger det som vi kräver i form av kvalitet,
            människovärdig behandling och inflytande från de enskilda medborgarna
            och patienterna. Om vi kan vara överens om detta kan vi mötas
            på det diskussionsplanet och säkert komma en god bit på väg.
          </note>
          <note>
            Men det är oerhört viktigt att man är stram när det gäller vad
            man menar med alla de olika former som kan erbjudas.
          </note>
          <note>
            Sedan kan frågan om att flytta över verksamhet från landsting
            till kommun och att flytta över ansvar för verksamhet som har
            att göra med myndighetsutövning från kommun till enskilda ligga
            under ytan i den här diskussionen. Här finns en massa fällor i
            debatten som vi inte riktigt har hittat ännu. Vi får naturligtvis
            fortsätta den diskussionen. Men låt oss mötas där och resonera
            förutsättningslöst, men förutsättningslösheten innebär inte en
            hållningslöshet ifrån min sida.
          </note>
          <note>
            Anf. 70 ROLAND LARSSON (c) replik
          </note>
          <note>
            Herr talman! Jag kräver naturligtvis inte att socialministern
            skall ta ställning till alla mina former, om jag får uttrycka
            mig så.
          </note>
          <note>
            Jag ser frågan mer så här: Är socialministern och regeringen
            beredda att förutsättningslöst ta upp en diskussion? Att sedan
            acceptera förändringar är något helt annat. Vad min fråga gällde
            var alltså om ni är beredda att förutsättningslöst öppna för en
            sådan diskussion. Det är något av ett villkor för att den öppna
            atmosfär som vi nu har lyckats skapa här får ett genomslag i praktisk
            handling på något sätt. Att ta ställning till vart detta leder
            är för tidigt, och jag kräver inte heller att socialministern
            skall göra det.
          </note>
          <note>
            Anf. 71 Socialminister INGELA
          </note>
          <note>
            THALÉN (s)
          </note>
          <note>
            Herr talman! För att det här resonemanget inte på något sätt
            skall skapa missförstånd vill jag säga att jag när det gäller
            hälso- och sjukvård har uttryckt min syn på regeringens syn i
            primärvårdspropositionen, t.ex.
          </note>
          <note>
            när det gäller synen på privata vårdgivare. Vad avser socialtjänstens
            område tror jag att man har alla skäl att vara oerhört uppmärksam
            på i vilka former en del av familjevård och annan verksamhet bedrivs.
          </note>
          <note>
            För att gå in på den del av socialtjänstens område som t.ex.
            Chatrine Pålsson berörde i sitt inlägg, missbrukarvården, kan
            jag dela uppfattningen att LP-
          </note>
          <note>
            stiftelsen gör ett utomordentligt arbete, precis som
          </note>
          <note>
            Stadsmissionen, Frälsningsarmén och många andra frivilligorganisationer
            och folkrörelser. Jag tycker att de har mycket viktigt att ge
            i form av stöd, vård och daglig samvaro för människor som behöver
            det, och vi skall naturligtvis på olika sätt försöka ge dem ekonomiskt
            stöd till detta.
          </note>
          <note>
            När det gäller finansieringen är det väl ingen hemlighet vad
            jag tycker. Vi har åtminstone klarat ut vad det gäller i verksamheterna.
            Sedan kan vi förlänga diskussionen till annan vård och omsorg,
            t.ex.
          </note>
          <note>
            barnomsorg. Jag tycker att vi därvidlag har stora möjligheter
            att resonera med varandra.
          </note>
          <note type="speaker">
            Anf. 72 GUN HELLSVIK (m)
          </note>
          <note>
            Herr talman! Jag vill först uttrycka min glädje över att justitieutskottet
            har givits möjlighet att delta i välfärdsdebatten. Välfärd kan
            ju bl.a. uttolkas som
          </note>
          <note>
            "att färdas väl", och för att färdas väl genom livet krävs inte
            bara materiell försörjning. Färden är inte god om vi t.ex. är
            rädda för att bli offer för brott.
          </note>
          <note>
            Herr talman! Familjen har avgörande betydelse då det gäller att
            förhindra att unga människor begår brott.
          </note>
          <note>
            Föräldrarna måste alltid ha huvudansvaret för att barn och ungdomar
            lär sig respektera andra människor.
          </note>
          <note>
            Bästa sättet att förebygga brottslighet är att barn och ungdomar
            får lära sig att ta ansvar för sig själva och sina medmänniskor.
            Som vuxna har vi en skyldighet att dels fungera som goda förebilder
            för de unga, dels lägga oss i så snart vi upptäcker att unga människor
            i vår närhet genom sitt beteende signalerar att de är på väg att
            spåra ur.
          </note>
          <note>
            Detta innebär bl.a. att vi alla har ett ansvar för att med ord
            och handling tydligt visa att vi inte accepterar kriminalitet
            eller andra hänsynslösa beteenden.
          </note>
          <note>
            Föräldrarnas skadeståndsansvar för barns handlingar preciserades
            och utökades på den borgerliga regeringens initiativ. Denna skärpning
            är en viktig markering från statsmakternas sida att man numera
            ser på föräldraansvaret på ett annat sätt än tidigare.
          </note>
          <note>
            Också försök med frivillig föräldrasamverkan för att hindra ungdomar
            från att ägna sig åt fylleri, förstörelse och våld är av mycket
            stort värde. Aktioner av typen "farsor och morsor på stan" är
            värda all uppmuntran och allt stöd.
          </note>
          <note>
            Efter familjen är det skolan som har den viktigaste uppgiften
            då det gäller att förebygga brott. Det är här inte endast fråga
            om att skolan skall förmedla grundläggande kunskaper om vad som
            är tillåtet och otillåtet i samhället. Det gäller i lika hög grad
            att se till att skolarbetet fungerar. Märker elever att de inte
            behöver följa lärarnas anvisningar eller att de kan skada andra
            elever eller skolans egendom utan att de möts av en tydlig reaktion,
            är detta ett svek mot den normförmedling som familj och lagstiftare
            bedriver.
          </note>
          <note>
            I vissa av de s.k. miljonprogramsområdena kan vi i dag se att
            undermåliga kunskaper i svenska språket, som också resulterar
            i dålig skolunderbyggnad i övrigt, är en bidragande orsak till
            mycket ont i vårt samhälle. När förmågan att göra sig förstådd
            med ord inte räcker till ligger våldet ofta nära till hands. Från
            bl.a.
          </note>
          <note>
            brottsförebyggande synpunkt är det förödande när unga människor
            lämnar skolan med rakt igenom bristfälliga kunskaper och dåliga
            betyg och därmed en i princip stängd arbetsmarknad framför sig.
            Skolans betydelse och ansvar för unga människors utveckling kan
            därför inte nog betonas.
          </note>
          <note>
            Det senaste årets brutala våldshändelser har på nytt väckt frågan
            om medievåldets betydelse för utvecklingen av våldstendenser bland
            barn och ungdomar. Det finns i samhället starka önskemål om att
            ta avstånd från yttringar som uppmuntrar till människoförakt och
            våld. Vi moderater delar naturligtvis den uppfattning som kommer
            till uttryck i sådana önskemål. Speciellt känsligt är det förstås
            när barn och ungdomar som ännu inte har hunnit bilda sig en färdig
            moraluppfattning möter meningslöst våld i olika former.
          </note>
          <note>
            Men vi är också motståndare till att införa censur och förbud.
            Anledningen är att vi är övertygade om att förbud inte är bästa
            lösningen på den här sortens problem. Avgörande för hur man ställer
            sig i denna fråga är naturligtvis vilken människosyn man har.
          </note>
          <note>
            Man tror antingen på den enskilda människans förmåga att ta ansvar
            för sig själv eller på att makthavarna är bäst skickade att utforma
            och överföra normer.
          </note>
          <note>
            Ett viktigt bidrag för att stävja medievåldet är enligt vår uppfattning
            att effektivisera videohandlarnas ansvar för otillåten utlämning
            av film eller videogram.
          </note>
          <note>
            Därför har också vi moderater föreslagit en effektivisering av
            den regel härom som finns i vår lagstiftning.
          </note>
          <note>
            Den borgerliga regeringen beslutade i mars 1994
          </note>
          <note>
            att ge Brottsförebyggande rådet i uppdrag att utarbeta ett underlag
            för ett nationellt brottsförebyggande program i syfte att samordna
            rättsväsendets brottsförebyggande arbete med det brottsförebyggande
            arbete som bedrivs inom andra samhällssektorer. En central fråga
            för BRÅ att ta ställning till är vilka åtgärder som krävs för
            att förhindra att barn och ungdomar dras in i kriminalitet och
            missbruk. Det ligger också i uppdraget att beakta vad som anges
            i direktiven till trygghetsutredningen när det gäller lokalt brottsförebyggande
            arbete i olika samverkansformer.
          </note>
          <note>
            Om brottsligheten skall kunna minskas och människor känna trygghet
            mot brott, måste kriminalpolitiken samordnas och bygga på en helhetssyn.
            De brottsförebyggande åtgärderna inom rättsväsendet måste därför
            samordnas med insatser från andra myndigheter samt från enskilda
            organisationer och näringsliv.
          </note>
          <note>
            För att uppnå de kriminalpolitiska målen räcker det alltså inte
            med traditionella kriminalpolitiska åtgärder. Den förebyggande
            effekten av ett straffsystem skall naturligtvis inte undervärderas,
            men av avgörande betydelse är att brottsligheten bekämpas på ett
            tidigt stadium och på bred front. Exempelvis begås det första
            brottet ofta redan i 10-12-årsåldern. För att hindra uppkomsten
            av en brottskarriär måste det brottsförebyggande arbetet inriktas
            på åtgärder före tonåren.
          </note>
          <note>
            Människors benägenhet att begå brott påverkas i stor utsträckning
            av hur samhället i övrigt är utformat.
          </note>
          <note>
            Beslut inom andra områden än dem som traditionellt anses tillhöra
            kriminalpolitiken kan få stora konsekvenser för brottsligheten.
            Av särskild vikt är åtgärder för att stärka familjens roll och
            för att bibringa unga sunda normer och värderingar.
          </note>
          <note>
            Den förra regeringens målsättning att snabbt få fram ett nationellt
            brottsförebyggande program borde därför också ligga i den nuvarande
            regeringens intresse. Nu har emellertid tidpunkten för BRÅ:s rapport
            senarelagts och, än värre, trygghetsutredningen har fått ytterligare
            sex månader till förfogande för sitt arbete. Detta innebär att
            vi kommer att få vänta på det program som enligt moderat mening
            är behövligt snarast.
          </note>
          <note>
            Ett gammalt men fortfarande lika aktuellt moderat krav är att
            återinföra närpoliser. Vi menar att mycket är vunnet med att det
            finns lokala poliser som är väl förtrogna med situationen inom
            sitt område, både när det gäller att upprätthålla ordningen rent
            allmänt och vad gäller uppsikten över unga människor som det av
            olika anledningar bör riktas uppmärksamhet mot. Vårt mål är ett
            samhälle där det känns naturligt för människor att se och tala
            med sin närpolis liksom att informera närpolisen om sådant som
            försiggår i det område som man bor och verkar i.
          </note>
          <note>
            Genom samarbete mellan de boende i ett område och närpolisen
            kan inte bara en stor del av vardagsbrottsligheten, som ofta begås
            av ungdomar, upptäckas och beivras. Närpolisverksamheten innebär
            också större möjlighet att i tid ingripa mot dem i ett område
            som är på väg att spåra ur. Inte minst är detta viktigt när det
            gäller att fånga upp unga människor som är på väg att hamna fel
            i livet.
          </note>
          <note>
            Mot denna bakgrund utgör den socialdemokratiska regeringens nedskärningar
            med 235 miljoner kronor på polisväsendet ett första steg, varav
            198 miljoner avser den lokala polisorganisationen, dvs. basen
            i polisverksamheten, ett reellt hot mot människors säkerhet.
          </note>
          <note>
            Vi moderater motsatte oss besparingarna på det lokala polisväsendet.
            Riksdagen beslut innebär att ambitionen att bibehålla och förbättra
            den operativa nivån, vilket var en moderat ledstjärna på polisområdet,
            inte kan upprätthållas. Regeringen avser enligt förslaget att
            stoppa rekryteringen till Polishögskolan och att i övrigt genomföra
            personalminskningar.
          </note>
          <note>
            Vad regeringspartiet inte tycks förstå är att avsaknaden av utbildade
            poliser, oavsett om de skall användas i det viktiga arbetet mot
            vardagsbrottsligheten i närpolisområdena eller i mer kvalificerade
            brottsutredningar, inte kan kompenseras med vare sig ökade insatser
            på det sociala området eller allmänt prat om produktivitetshöjningar.
            Den politik som nu förs är kortsynt.
          </note>
          <note>
            Den som misstänks för brott men är under 15 år registreras inte.
            Därför går det inte att säga säkert hur stor del av brottsligheten
            som de minderåriga står för, men polisen har gjort uppskattningen
            att det rör sig om ca 3 % av de brott som klaras upp.
          </note>
          <note>
            Vi moderater anser att även brott som begås av minderåriga lagöverträdare
            skall registreras. Det är av stor betydelse för polisens kartläggning
            och bekämpning av brottsligheten i samhället. Därmed skulle möjligheten
            till snabba ingripanden förbättras betydligt. I dag kan en 15-åring
            som grips av polisen ha ett synbart rent förflutet, medan han
            i själva verket kan ha gjort sig skyldig till ett flertal brott.
          </note>
          <note>
            Förutom att en registrering ger polisen och andra rättsvårdande
            myndigheter en klarare bild av den gripne ger den också möjlighet
            att framställa mer rättvisande statistik över brott som begås
            av minderåriga. Att så kan ske är naturligtvis av stor betydelse
            då åtgärder mot ungdomsbrottsligheten diskuteras.
          </note>
          <note>
            Det är av stor betydelse för unga människors utveckling att de
            redan på ett tidigt stadium i livet får lära sig att ta ansvar
            för sitt handlande. Ett lämpligt sätt att tydliggöra konsekvenserna
            av ett visst handlande är att låta unga som begår brott konfronteras
            med följderna av vad de gjort. Detta kan ske genom att de t.ex.
            träffar dem som drabbats av deras brott och försöker gottgöra
            eventuella skador.
          </note>
          <note>
            På Nya Zeeland har man sedan 80-talet tillämpat ett system med
            familjegruppskonferenser. I en sådan konferens deltar, förutom
            en av staten utsedd samordnare, en socialtjänsteman, en polisman,
            den minderårige förövaren, föräldrarna och andra närstående samt
            brottsoffret om denne vill. Vid konferensen går man igenom vad
            den unge förövaren har gjort sig skyldig till. Han skall be offret
            om ursäkt, och man skall gemensamt fastställa hur han skall gottgöra
            skadan, t.ex. genom arbete eller skadestånd. Familjegruppskonferensen
            måste nå enighet mellan alla berörda parter. Om så inte sker går
            målet vidare till domstol.
          </note>
          <note>
            Vi moderater anser att det nyzeeländska systemet är mycket intressant
            och bör kunna vara modell för ett liknande system i Sverige. I
            detta sammanhang vill vi också erinra om att den borgerliga regeringen
            gav
          </note>
          <note>
            Riksåklagaren i uppdrag att utarbeta en modell för hur medlingsverksamhet
            skall kunna bedrivas. Denna redovisning har ännu inte avgivits,
            och då menar vi från moderat sida att det är lämpligt att Riksåklagarens
            uppdrag kompletteras så att även familjegruppskonferenser snarast
            kan användas i Sverige.
          </note>
          <note>
            Avslutningsvis vill jag ge ett kort svar till Barbro
          </note>
          <note>
            Westerholm på den fråga som ställdes för flera timmar sedan,
            då jag inte hade rätt att svara.
          </note>
          <note>
            Barbro Westerholm undrade hur någon kunde ställa sig bakom Sarneckis
            idé om att hindra ungdomar från att befinna sig ute på kvällarna.
            För mig är det mycket enkelt. För mig är det självklart att föräldrarna
            skall ha rätt och skyldighet att säga nej till att barnen är ute
            på stan sena kvällar. För mig är det därför också självklart att
            vi måste skapa ett regelsystem, som ger stöd åt föräldrarna så
            att de har kraft bakom orden när de säger att barnen skall vara
            hemma en viss tid på kvällen.
          </note>
          <note type="speaker">
            Anf. 73 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! För mig rimmade inte det där med utegångsförbud
            med moderaternas krav på sänkt inköpsålder när det gäller alkohol.
            Men vi skall inte förlänga debatten om det.
          </note>
          <note>
            Gun Hellsvik tog upp föräldrarna och skolan men hoppade över
            ett viktigt led, nämligen barnomsorgen.
          </note>
          <note>
            Det är i barnomsorgen som man kan identifiera riskbarnen. Barnomsorgen
            behöver bättre utbildning och bättre instrument för att kunna
            hjälpa de här barnen på olika sätt. Flera undersökningar har visat
            det. Jag tycker att man skall sätta in mycket av sin kraft på
            den här åldersgruppen.
          </note>
          <note>
            Gun Hellsvik anser att unga lagbrytare skall registreras. Jag
            anser snarare att man skall försöka underlätta samarbetet mellan
            socialtjänsten, skolan och polisen. Här finns alltså en del av
            de spärrar som jag talade om förut. Det är viktigare än att hålla
            på med registrering.
          </note>
          <note>
            Anf. 74 GUN HELLSVIK (m) replik
          </note>
          <note>
            Herr talman! Jag hoppas att Barbro Westerholm förstår att det
            inte var en heltäckande redovisning av mina tankar som jag gav,
            bl.a. beroende på att det finns en tidsgräns. Att jag inte tog
            upp barnomsorgen berodde på att ytterligare moderata representanter
            kommer att tala om andra väsentliga delar.
          </note>
          <note>
            Däremot skulle jag gärna vilja ytterligare kommentera frågan
            om registrering och underlättande av samarbete i stort. Jag kan
            nämna för Barbro Westerholm att under min tid som justitieminister
            tog vi från
          </note>
          <note>
            Justitiedepartementets sida initiativ till en översyn av sekretessreglerna,
            med utgångspunkt från en belysning av regler som lägger hinder
            i vägen för att vi på bästa sätt skall kunna hjälpa de unga. Rapporten
            skulle avges i oktober 1994. Som Barbro Westerholm känner till
            fick Sverige en ny regering i oktober 1994, och jag har alltså
            inte haft möjlighet att närmare ta del av detta. Jag vet dessutom
            att rapporten blev något försenad. Jag ser samma problem där som
            Barbro
          </note>
          <note>
            Westerholm.
          </note>
          <note>
            Intresset av att göra vissa uppluckringar när det gäller sekretessreglerna
            förutsätter ju också att det finns ett material som icke skall
            vara sekretessbelagt.
          </note>
          <note>
            I grunden även för Barbro Westerholms resonemang ligger alltså
            att det måste finnas möjligheter att göra vissa typer av registreringar.
          </note>
          <note type="speaker">
            Anf. 75 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! Hela frågan om sekretess mellan olika yrkeskategorier
            är naturligtvis väldigt knepig. Men vi måste ändå arbeta från
            utgångspunkten att göra det väl, att skapa de bästa möjligheterna
            för den person som det gäller. Det är bra att utredningen kommer
            fram, och vi får se hur vi skall hantera den sedan.
          </note>
          <note>
            När det gäller barnomsorgen får vi se vad som kommer fram i debatten.
            Jag tycker att barnomsorgen är mycket viktig; den är ett stöd
            för de barn som har besvärliga hemförhållanden, genom att de där
            har någon annan vuxen att knyta an till. Det var därför jag ville
            understryka det ledet redan här.
          </note>
          <note>
            Anf. 76 GUN HELLSVIK (m) replik
          </note>
          <note>
            Herr talman! Jag vill bara göra en kort kommentar. För mig är
            det viktigt att markera att barnomsorg inte bara omfattar den
            offentliga omsorgen. Alla som kommer i kontakt med småbarn - i
            tjänsteställning, som granne eller vad det nu är - har ett ansvar
            för att våga reagera mot missförhållanden.
          </note>
          <note>
            Anf. 77 LARS-ERIK LÖVDÉN (s)
          </note>
          <note>
            Herr talman! Den allmänna välfärdspolitiken är en viktig grund
            för kriminalpolitiken. En stor del av den sociala välfärdspolitiken
            har betydande brottsförebyggande effekter. Därför är också vår
            förmåga att utveckla och garantera välfärdspolitiken av avgörande
            betydelse för hur framgångsrika vi blir i att motverka och förhindra
            brottslighet.
          </note>
          <note>
            Den svenska välfärdspolitiken har säkerligen bidragit till att
            hålla brottsnivån relativt låg i Sverige om man jämför internationellt.
            Det svenska samhället har inte förlorat kontrollen över vissa
            stadsdelar i storstäderna, vilket tyvärr är fallet i många andra
            länder. Därför har vi större möjlighet än många andra länder att
            på ett aktivt och kanske framgångsrikt sätt motverka och minska
            brottsligheten.
          </note>
          <note>
            En hög brottsnivå försämrar människors livskvalitet och bidrar
            till att många känner sig otrygga. Utsattheten för brott och upplevelsen
            av otrygghet är ojämnt fördelade och drabbar ofta människor med
            sämre ekonomiska och sociala möjligheter. Den ekonomiska krisen
            och dess konsekvenser i form av arbetslöshet, social utslagning
            och ökat missbruk utgör ett allvarligt hot när det gäller att
            aktivt komma åt brottsutvecklingen.
          </note>
          <note>
            Sverige är fortfarande i många avseenden ett klassamhälle. Tydligast
            märks detta i storstäderna.
          </note>
          <note>
            Här har stora grupper det ekonomiskt bra. De bor bra och har
            rika möjligheter till utveckling både i arbetet och på fritiden.
          </note>
          <note>
            Men storstaden är också en annan bild, med nedslitna bostadsområden,
            utslagning, misär, ensamhet och utanförskap. Där finns barn som
            far illa i hemmet och i skolan. Där finns många människor som
            befinner sig i en utsatt situation. Segregationen i storstäderna
            bidrar till att befästa de sociala, ekonomiska, kulturella och
            utbildningsmässiga skillnaderna mellan människor och skapar en
            grogrund för kriminalitet.
          </note>
          <note>
            Därför är också insatser för att motverka segregationen ett mål
            i sig, men också viktigt av kriminalpolitiska skäl.
          </note>
          <note>
            För att vi skall kunna vända utvecklingen krävs bl.a. en samlad
            och uthållig strategi för integration och för åtgärder mot segregationen.
            En rad organisationer liksom enskilda individer kan och bör aktivt
            engagera sig i arbetet för att bryta utvecklingen. Det innebär
            också att vi kan åstadkomma verksamma åtgärder mot brottsligheten.
          </note>
          <note>
            Jag hälsar med stor tillfredsställelse att regeringen har tillsatt
            en särskild utredning för att behandla frågorna om segregationen
            i storstadsområdena. Vi kan, som socialministern anförde, förvänta
            oss en rad förslag från den utredningen som kan bidra till att
            vända utvecklingen.
          </note>
          <note>
            Herr talman! Våra kunskaper om olika sociala faktorers betydelse
            för brottsligheten måste självfallet vara utgångspunkten för det
            brottsförebyggande arbetet. Det är ett arbete som bör inriktas
            på att förhindra nyrekryteringen av unga brottslingar. Insatserna
            bör särskilt inriktas på de mycket unga, redan före tonåren. Det
            gäller att stärka de ungas självkontroll och utveckla de sociala
            band som kan hjälpa till att avhålla dem från brottslighet.
          </note>
          <note>
            Familjens roll är naturligtvis central. Föräldrarna har det primära
            ansvaret för sina barn, och det är ett ansvar som självklart också
            inbegriper att förebygga och förhindra att deras barn begår brott.
          </note>
          <note>
            Föräldrarnas kontakt med sina barn, insyn i deras liv och deras
            känslomässiga relationer och kommunikation är avgörande också
            ur ett brottsförebyggande perspektiv.
          </note>
          <note>
            Ansvaret för barnen får inte sluta vid den egna familjen. Även
            samhällets institutioner - förskola, skola och fritidshem - har
            ett ansvar för ungdomarnas uppväxtförhållanden.
          </note>
          <note>
            En del föräldrar behöver stöd för att klara sin föräldraroll.
            Avsaknaden av goda familjeförhållanden måste kompenseras. Barn
            och ungdomar som gjort sig skyldiga till brott tillhör ofta den
            grupp som har störst behov av stöd och hjälp.
          </note>
          <note>
            Barn och ungdomar behöver stabila vuxenkontakter, någon att känna
            tillit till och förtroende för. När familjen inte räcker till
            eller rentav saknas behövs ett extra skyddsnät.
          </note>
          <note>
            Därför är det en huvuduppgift även i ekonomiskt hårda tider att
            slå vakt om barn- och ungdomsverksamhet. I en tid då många barn
            och ungdomar saknar hållbara vuxenkontakter är det särskilt angeläget
            att sådana kontaktytor mellan barnen och vuxenvärlden erbjuds.
          </note>
          <note>
            Fritidsgårdar, kommunala musikskolor, idrottsplatser, sportanläggningar,
            bibliotek och liknande mötesplatser har här en viktig roll. Naturligtvis
            har skolan en central roll när det gäller att etablera goda kontakter
            mellan vuxna och barn.
          </note>
          <note>
            Flera talare har varit inne på frågan om att en rad myndigheter
            har ett gemensamt ansvar för att ge barn och ungdomar goda uppväxtförhållanden
            och förebygga brott. En särställning i det arbetet intar naturligtvis
            Polisen, sociala myndigheter och verksamheten i skolan, men också
            en rad andra organisationer är inblandade. Det är viktigt att
            vi utvecklar samverkan och samarbetet mellan rättsväsendet, sociala
            myndigheter och skolan.
          </note>
          <note>
            Gun Hellsvik berörde Brottsförebyggande rådets uppdrag att ta
            fram en nationell brottsförebyggande strategi. En sådan strategi
            kommer att presenteras från
          </note>
          <note>
            Brottsförebyggande rådet inom kort. Det är regeringens avsikt
            att i höst lägga fram en proposition för riksdagen om det brottsförebyggande
            arbetet som både innehåller åtgärder på kort och lång sikt.
          </note>
          <note>
            I årets budgetproposition har regeringen föreslagit att drygt
            11 miljoner kronor avsätts för lokalt brottsförebyggande arbete.
            Jag menar att ambitionen bör vara att bygga upp en brottsförebyggande
            fond som kan stimulera det lokala brottsförebyggande arbetet -
          </note>
          <note>
            en fond som årligen får möjligheter att disponera ungefär 100
            miljoner kronor.
          </note>
          <note>
            På det viset kan vi stimulera fram en utveckling i kommunerna
            med samverkan mellan myndigheterna och med framtagandet av lokala
            brottsförebyggande program vid särskilt de utsatta delarna av
            storstadsområdena.
          </note>
          <note>
            Herr talman! Jag skall inte ta upp den diskussion om polisfrågorna
            som i och för sig kunde föranletts av
          </note>
          <note>
            Gun Hellsviks framförande. Jag vill bara göra konstaterandet
            att det inte finns några delade meningar mellan partierna i riksdagen
            när det gäller synen på Polisen och dess omdaning till närpolisorganisation.
            Det är ett enigt ställningstagande från justitieutskottet när
            det gäller hur Polisen skall arbeta i framtiden.
          </note>
          <note>
            Det finns delade meningar i andra avseenden, men jag skulle vilja
            göra konstaterandet att jag faktiskt tror att de besparingar och
            rationaliseringar som har ålagts polisväsendet har tvingat fram
            en snabbare takt när det gäller närpolisorganisationen. Det strukturarbetet
            har en central betydelse för det brottsförebyggande arbetet. Den
            omdaningen bör påskyndas.
          </note>
          <note>
            Herr talman! Vi hade i morse en diskussion om våldet i vårt samhälle.
            Jag tänker bara kort beröra den frågan.
          </note>
          <note>
            Eftersom den som själv utsatts för våld som barn löper större
            risk att använda våld som vuxen måste kampen mot våld börja i
            mycket tidig ålder. Inte minst är de ideal som förmedlas i filmer,
            radio och
          </note>
          <note>
            TV viktiga för hur barn uppfattar spelreglerna i samhället. Föräldrarna
            har en viktig roll i att skydda barnen från grova våldsskildringar
            och motverka den våldsförhärligande syn som förmedlas via medierna.
          </note>
          <note>
            Kampen mot våldet måste ske på olika plan.
          </note>
          <note>
            Statsmakterna kan bidra med lagstiftning, ekonomiskt stöd och
            andra åtgärder. Men de insatserna har trots allt relativt begränsade
            effekter. De insatser som har störst effekt är de som åstadkoms
            av medborgare -
          </note>
          <note>
            grupper och enskilda personer. Eftersom ett viktigt inslag för
            att komma till rätta med våldsbrottsligheten är att påverka människors
            attityder till våld fyller det folkliga engagemanget, särskilt
            på lokal nivå, en central roll. Vi måste bort från våldet som
            konfliktlösningsmetod.
          </note>
          <note>
            En fråga som har stor betydelse när det gäller att motverka våldsbrotten
            är drogpolitiken. En aktiv och restriktiv drogpolitik utgör därför
            en viktig del i ett samlat program för att förebygga våldsbrott.
          </note>
          <note>
            Den ojämförligt vanligaste drogen i samband med brott är alkoholen.
            Av de personer som grips för våldsbrott är 70 % alkoholpåverkade.
            Av manliga offer för polisanmält våld är 45 % alkoholpåverkade.
          </note>
          <note>
            Men även narkotika förekommer i en stor del av brottsligheten.
            Missbruk av anabola steroider misstänks vara en bakomliggande
            faktor vid vissa våldsbrott.
          </note>
          <note>
            Missbruk av alkohol och narkotika har ofta sin grund i sociala
            missförhållanden, i problem inom familjen, i skolan, på arbetsplatsen,
            i ensamhet och rotlöshet och hårda storstadsmiljöer. När arbetslösheten
            är hög och de sociala skillnaderna stora riskerar också missbruksproblemen
            att bli omfattande.
          </note>
          <note>
            Därför är den allmänna välfärdspolitiken också på detta område,
            med en kamp mot arbetslösheten och mot den sociala utslagningen,
            ett omistligt led i kampen mot drogmissbruket.
          </note>
          <note>
            Herr talman! Eftersom narkotikapolitiken spelade en viss roll
            under morgonens och förmiddagens debatt om våldet vill jag göra
            en deklaration och ett ställningstagande när det gäller narkotikamissbruket.
          </note>
          <note>
            Narkotikamissbruket är ett allvarligt samhällsproblem, och vi
            måste motverka det med kraft. Jag tycker att det har varit väldigt
            glädjande att det har funnits en bred politisk enighet i Sveriges
            riksdag om en restriktiv narkotikapolitik. Den enigheten finns
            inte politiskt ute i Europa i övrigt.
          </note>
          <note>
            Jag tror att det är oerhört viktigt att vi slår vakt om den sammanhållna
            narkotikapolitik som har varit relativt framgångsrik i Sverige,
            nämligen förebyggande åtgärder, en utvecklad vård och behandling
            samt ett restriktivt straff- och kontrollsystem.
          </note>
          <note>
            Det är först om vi har möjlighet att upprätthålla alla dessa
            tre fundament - förebyggande arbete, vård och behandling och en
            restriktiv straff- och kontrollpolitik - som vi kan vara framgångsrika
            i kampen mot narkotika. Brister det i något avseende på denna
            punkt, i något av fundamenten, rasar också möjligheterna att motverka
            narkotikamissbruket.
          </note>
          <note>
            Det finns i dag tecken som tyder på att missbruket ökar. Det
            är därför dags för oss att skärpa vaksamheten och kampen mot narkotika.
            Det finns som jag berörde tyvärr också anledning att känna mycket
            stark oro för de tendenser till liberalisering i fråga om narkotika
            som förekommer här och var ute i Europa.
          </note>
          <note>
            Mycket talar för att misslyckandena vad gäller sysselsättnings-
            och välfärdspolitiken delvis går hand i hand med en liberalisering
            av synen på narkotika och narkotikamissbruket ute i vissa länder
            i Europa.
          </note>
          <note>
            Vi skall inte ge avkall på vår mycket restriktiva hållning till
            narkotika. Vi skall gemensamt - här har alla politiska partier
            ett ansvar - såväl inom ramen för
          </note>
          <note>
            EU-samarbetet som nationellt aktivt arbeta mot de krafter som
            verkar för en liberalisering av narkotikapolitiken.
          </note>
          <note>
            Jag tycker som sagt att det är oerhört glädjande att samtliga
            partier i riksdagen står bakom den restriktiva narkotikapolitiken.
            Låt oss ta vara på den enigheten och visa den enigheten mot de
            krafter som i dag verkar i annan riktning.
          </note>
          <note>
            Anf. 78 GUN HELLSVIK (m) replik
          </note>
          <note>
            Herr talman! Jag skall inte heller dra igång någon stor debatt
            om Polisen och besparingarna, men för mig var det ändå självklart
            att tala om min oro för framtiden med tanke på att Polisen är
            en viktig pusselbit i arbetet för att skapa trygghet. Vi har olika
            uppfattning om möjligheterna. Vi moderater kommer att fortsätta
            att slåss för en tillräckligt stor poliskår.
          </note>
          <note>
            Jag begärde replik innan Lars-Erik Lövdén började tala om narkotika.
            Jag vill gärna ta detta tillfälle i akt att uttrycka min glädje
            över att jag har noterat att socialdemokrater nu tänker driva
            kamp i Bryssel mot liberaliseringsivrare, som ju finns i stor
            utsträckning inom Europa. Det gläder mig att denna kamp tas upp
            eftersom socialdemokraterna rimligtvis måste ha störst möjlighet
            att påverka den egna partigruppen.
          </note>
          <note>
            Det är också min förhoppning att vi inom Sverige nu har befäst
            den gemensamma grundsyn som kommer till uttryck i olika sammanhang.
            Det finns bara ett mål för den svenska narkotikapolitiken, nämligen
            ett narkotikafritt samhälle.
          </note>
          <note>
            Anf. 79 LARS-ERIK LÖVDÉN (s) replik
          </note>
          <note>
            Herr talman! Det är ingen nyhet att vi för den diskussionen med
            våra partivänner i Europa. Vi har hela tiden haft en mycket restriktiv
            inställning till narkotikapolitiken, och vi har också på det sätt
            som vi har möjlighet till försökt motverka de liberaliseringstendenser
            som finns ute i Europa. Det är ingen nyhet.
          </note>
          <note>
            Vi har ett gemensamt ansvar på det här området.
          </note>
          <note>
            En del personer som står nära Moderata samlingspartiet förespråkar
            från stund till annan en liberalisering av inställningen till
            narkotika. Om vi skall kunna hävda oss och stå emot dessa krafter
            är det väldigt angeläget att vi tar vara på den enighet som vi
            har om narkotikapolitiken. Jag tror att det är förutsättningen
            om vi skall kunna stå emot den liberaliseringsvåg som delvis sköljer
            över Europa.
          </note>
          <note>
            Anf. 80 GUN HELLSVIK (m) replik
          </note>
          <note>
            Herr talman! Mitt inlägg var mycket seriöst menat.
          </note>
          <note>
            Om vi skall nå framgång i kampen mot narkotika måste vi bilda
            en fullständigt enad front.
          </note>
          <note>
            När vi nu vet var våra partier står tycker jag att vi kan lämna
            åt sidan eventuella små giftiga pilar om vad andra människor tycker
            och tänker.
          </note>
          <note>
            Anf. 81 MARGARETA E
          </note>
          <note>
            NORDENVALL (m)
          </note>
          <note>
            Herr talman! Talet om det en gång så stolta projektet miljonprogrammet
            har förbytts till en diskussion om problemområden, segregation
            och förfall.
          </note>
          <note>
            Problemet aktualiserades i en moderat rapport i juli
          </note>
          <note>
            1991 som kom litet före sin tid men vars uppgifter nu tyvärr
            har besannats.
          </note>
          <note>
            Vad är segregation? Hur kommer det sig att segregationen ökar?
            Hur kan vi motverka segregationen?
          </note>
          <note>
            Socialförsäkringsutskottet hade i mars en offentlig utfrågning
            om invandrartäta bostadsområden där experter från olika delar
            av landet belyste problemen.
          </note>
          <note>
            Som representant för socialförsäkringsutskottet vill jag tacka
            för möjligheten att delta i debatten. Jag vill också vända mig
            till statsrådet Anna Hedborg som tyvärr inte är här men som kanske
            kommer in senare.
          </note>
          <note>
            I Sverige har olika statliga och kommunala aktörer, regelverk
            och ekonomiska stödåtgärder starkt påverkat hur bostäder har byggts.
            De boende själva har sannolikt haft mycket litet att säga till
            om. Efterkrigstidens bostadsbyggande präglades av modernisering
            och socialt tänkande. Först på 60-talet kom byggandet att präglas
            av massproduktion, standardisering och likriktning.
          </note>
          <note>
            Miljonprogrammets bostäder, som byggdes under en och samma tidsperiod
            1965-1974, dominerades av hyreslägenheter i tätbebyggda höghusområden
            i städernas utkant. Lägenheterna var av hög kvalitet och väl materiellt
            utrustade, medan den fysiska yttermiljön var synnerligen torftig.
            Uppsvinget inom bostadsbyggandet inträffade samtidigt med invandringen
            av cirka en kvarts miljon utländska arbetare. Invandrarfamiljerna
            placerades i dessa höghusområden, som till stor del ägdes av kommunernas
            bostadsföretag. Samtidigt stimulerades egnahemsbyggandet med statliga
            subventioner. Genom generösa avdragsregler gavs medelklassen möjlighet
            att köpa egnahem till en låg kostnad.
          </note>
          <note>
            Kuusela på Göteborgs universitet har i en rapport från 1993 visat
            att kommunerna i högsta grad är medansvariga till den boendesegregation
            som vi har i dag.
          </note>
          <note>
            De har genom sina bostadsföretag aktivt understött koncentration
            av nya flyktingar och socialt problembelastade hushåll till miljonprogramsområdena.
          </note>
          <note>
            Många gånger har det rört sig om ett kortsiktigt tänkande. Kommunerna
            har av ekonomiska skäl valt att fylla tomma lägenheter.
          </note>
          <note>
            I dag försöker man hitta en syndabock till miljonprogrammet.
            Välkända arkitekter har utsetts som föregångare. Det är dock viktigt
            att se ansvariga politikers roll i detta sammanhang. Stadsplanering
            har under socialdemokraterna helt och hållet varit en offentlig
            angelägenhet.
          </note>
          <note>
            Enligt socialistiska ideal ville man tillrättalägga människors
            liv genom att bygga nya moderna samhällen där alla behov var tillgodosedda.
            Men man glömde bort arbetsplatserna.
          </note>
          <note>
            Bostäderna skulle ägas av samhället, människorna skulle hyra
            sin bostad som ett led i avståndstagandet från mera borgerliga
            ideal. Människornas beroende av samhället skulle ytterligare befästas.
          </note>
          <note>
            Planlösningar och bostäders standard skulle utformas utifrån
            experternas ideal, inte utifrån den enskildes behov och önskan.
          </note>
          <note>
            Massproduktion, tätbebyggda höghusområden med halvfabrikat skulle
            bidra till låga produktionskostnader och koncentration till de
            stora byggföretagen.
          </note>
          <note>
            Projekteringen av miljonprogrammet har gjorts utifrån politiska
            ideal, där människans behov av natur, närhet och social gemenskap
            fullständigt åsidosatts.
          </note>
          <note>
            Herr talman! Jag skall så återgå till de tre frågor jag ställde
            inledningsvis.
          </note>
          <note>
            Vad är segregation? Segregation har funnits i alla samhällen.
            Sociala klyftor tar sig alltid uttryck i en geografisk variation.
            Ju större skillnader mellan människor, desto större åtskillnad.
          </note>
          <note>
            Hur kommer det sig att segregationen ökar?
          </note>
          <note>
            Egentligen är det anmärkningsvärt att vi har en ökande segregation
            i Sverige med tanke på den av socialdemokraterna utlovade utjämningen
            av klasskillnader.
          </note>
          <note>
            Är det så att socialdemokraterna lovade för mycket, att socialistiska
            ideal inte gav önskat resultat, att socialistisk politik snarare
            ökar än minskar de sociala klyftorna? Är det så att förmynderi,
            misstroende mot den enskilde individens egen förmåga snarare knäcker
            än stärker individens självförtroende? Är det så att när man tar
            ansvaret från individen för sin egen försörjning passiviseras
            vederbörande? Det som var tänkt som hjälp blev snarare stjälp.
          </note>
          <note>
            Det kravlösa samhället har överlevt sig självt.
          </note>
          <note>
            Facit har vi i dag. Ett av världens rikaste länder har på bara
            två decennier förvandlats till ett land i snabb utförsbacke.
          </note>
          <note>
            Jämlikhetstanken i socialpolitiken har fokuserats på grannen
            eller snarare på standardiserade behov där man inte har utgått
            från individen. Socialdemokraterna har fört en politik där målet
            har varit materiell likhet utan hänsyn tagen till att vi alla
            är olika och har olika behov och förutsättningar.
          </note>
          <note>
            Det innebär t.ex. att den som är stark och kan klara sig själv
            har fått samma hjälp till barnomsorg som den som verkligen behöver.
            Socialdemokratiska ideal grundar sig på att alla skall ha lika
            hjälp och omsorg, även om behoven är olika. Ett barn som kommer
            från en trygg och hel familj har sannolikt betydligt bättre förutsättningar
            att klara sig på dagis än det barn som kommer från en splittrad
            familj med sociala problem.
          </note>
          <note>
            Det barnet behöver snarare en trygg hemmiljö med ett fåtal barn
            och en vuxen. Men ropet har hela tiden skallat: Daghem åt alla!
            Redan där kanske grunden läggs för en ökad segregation. Den starke
            blir starkare, den svage blir svagare.
          </note>
          <note>
            Tryggheten finns i familjen. Finns den inte hos mamma och pappa,
            så kanske den finns hos farfar, mormor eller moster Lisa. Men
            i den socialdemokratiska ivern att göra människor beroende av
            staten snarare än av anhöriga har tryggheten i den lilla världen
            för många försvunnit.
          </note>
          <note>
            När barnen kommer till skolan förstärks skillnaderna. Där skall
            också alla barn behandlas lika oavsett förutsättningar. Och inga
            krav skall ställas. Problemet med detta är att barn som kommer
            från en akademikermiljö får både krav och hjälp hemifrån - det
            sociala arvet. De barn som kommer från en lågutbildad familj har
            inte samma krav och inte heller samma möjligheter att få hjälp
            hemma. Till detta kommer boendesegregationen, som förstärkts av
            miljonprogrammet. Det har medfört att barn som växer upp i problemområden
            enbart träffar likasinnade och blandas inte längre upp i skolan
            med t.ex. barn till högutbildade. Således får de ingen stimulans
            via sina kamrater att läsa vidare.
          </note>
          <note>
            Herr talman! Det är tråkigt att i dag behöva notera att den sociala
            snedrekryteringen till högre utbildning ökar. Den borde ju minska
            eftersom alla barn har fått samma skolutbildning de senaste decennierna.
            Eller är det så att även här har den socialdemokratiska politiken
            misslyckats? Kraven i skolan har varit för låga.
          </note>
          <note>
            Betyg får sättas på sport och musik i form av inträdesprov men
            inte i teoretiska ämnen. Individuell undervisning utifrån elevens
            egna förutsättningar har saknats. Att ställa krav är faktiskt
            ett sätt att bry sig om.
          </note>
          <note>
            Ensamheten som ett resultat av den splittrade familjen är ett
            stort problem, som förstärks i opersonliga höghusområden. Anonymiteten,
            bristen på ömsesidigt beroende med grannen eller i familjen leder
            till ensamhet och främlingskap. Den äldres och den arbetslöses
            ensamhet bidrar också till segregationen.
          </note>
          <note>
            Det är naturligt att invandrare och flyktingar söker sig till
            varandra i ett nytt land. Det är ett sätt att söka trygghet. Som
            svenskar kan vi ha en hel del att lära av andra kulturer, andra
            seder och bruk.
          </note>
          <note>
            Hur kan vi då motverka segregationen? Den ökande segregationen
            är i dag ett tråkigt faktum som är svårt att åtgärda när pengarna
            är mer än slut. För invandrare och flyktingar handlar det om att
            så snart som möjligt slussas in i det svenska samhället. Det görs
            bäst via ett arbete som ställer krav och där den enskilde känner
            att hon eller han behövs. Att kunna försörja sig själv ger självkänsla.
            Många invandrare har erfarenhet av småföretagsamhet, vilket skall
            uppmuntras. Det behövs fler arbetsplatser i invandrartäta områden
            för att få ett levande samhälle, och just småföretagsamhet borde
            stimuleras. Det är också viktigt att skapa en vänligt atmosfär
            och en trivsam yttre miljö i dessa områden. Många invandrare tycker
            att deras bostadsområden är fina tills de får höra att svenskarna
            flyttar därifrån och föraktar dem. Statusen måste höjas.
          </note>
          <note>
            För dem som tvingas leva på socialbidrag kan krav på motprestation
            vara ett sätt att förebygga passivisering, ett sätt för t.ex.
            invandrare att komma in i samhället. Det finns många ensamma äldre
            i dag som inte får den vård och omsorg som de behöver. Kontakt
            med en medmänniska kan betyda väl så mycket.
          </note>
          <note>
            Arbete måste alltid löna sig. Det är tragiskt att i dag höra
            ungdomar som tycker att de lever bra på bidrag och att det inte
            finns någon anledning att studera. Det måste finnas mycket starkare
            incitament för arbete och utbildning. Signalen måste alltid vara
            att det lönar sig att arbeta, för annars riskerar ungdomar att
            fastna i ett bidragsberoende och ett beroende av staten - ett
            beroende som kan sluta i en katastrof när staten inte längre kan
            fullfölja det staten lovat.
          </note>
          <note>
            Herr talman! Nu behövs det trygghet i den lilla världen, krav
            och eget ansvar samt tilltro till den enskilda individen för att
            stärka självförtroendet.
          </note>
          <note>
            Varje individ måste få möjlighet att utvecklas utifrån sina egna
            förutsättningar och på så sätt utveckla sin egen personliga förmåga.
            Nu behövs all tänkbar kreativitet och kraft för att åter bygga
            upp Sverige genom nya småföretag.
          </note>
          <note>
            Den socialistiska politik där alla är lika och har lika behov
            utgår inte från verkligheten. Den utgår inte från det faktum att
            vi alla är individer - därför har den misslyckats.
          </note>
          <note>
            Nu förväntar vi oss av er socialdemokrater att ni tar ansvar
            för effekten av er politik, att ni tar ansvar för att ni har splittrat
            familjerna och för konsekvenserna därav samt att ni tar ansvar
            för den bostadspolitik som byggt över våra tillgångar, som förstärkt
            boendesegregationen och som dessutom orsakat att många familjer
            i dag har svårt att klara sin ekonomi.
          </note>
          <note>
            I dagens debatt har både eget ansvar, krav och individuella behov
            markerats. Det är därför min förhoppning att det finns möjlighet
            till en bred lösning på de svåra sociala problem som vi står inför.
          </note>
          <note type="speaker">
            Anf. 82 MARGARETA ISRAELSSON (s)
          </note>
          <note>
            Herr talman! Låt mig inledningsvis få uttrycka min glädje över
            tillkomsten av denna debatt. Den visar med all önskvärd tydlighet
            att barnfrågor inte är något som kan skötas isolerat vare sig
            av ett parti, ett utskott eller ett samhällsorgan eller av en
            frivillig organisation. Det är just detta som i stället innebär
            - vi har sett många dåliga exempel på det - att viktiga problem
            faller mellan stolarna. Jag vill, precis som många andra här i
            dag, understryka att det behövs mer av samarbete och gemensamma
            insatser.
          </note>
          <note>
            Av den anledningen, och med litet koppling till den debatt som
            fördes under morgontimmarna här om det oprovocerade våldet, skulle
            jag vilja börja med att ge ett mycket gott exempel från vårt grannland
            Norge.
          </note>
          <note>
            Norges justitieminister berättade för mig om ett initiativ som
            flera ministrar där har tagit. Justieministern, socialministern,
            kulturministern och, tror jag, utbildningsministern har gått ut
            i en bred manifestation mot våldet i medierna. Man gör det i samarbete
            med offentliga organ och med organisationslivet.
          </note>
          <note>
            Konceptet för detta arbete är mycket imponerande och visar på
            hur man tillsammans på bredden kan möta problemen. Det är just
            vad det handlar om, dvs.
          </note>
          <note>
            samarbete i stället för konfrontation. Hur skall vi möta våldet,
            hur skall vi möta ungdomarnas brist på föredömen för hur man möts
            på halva vägen, om vi väljer konfrontation?
          </note>
          <note>
            Vi vet att föräldrarnas livssituation många gånger avspeglas
            i hur barnen mår och har det. Tyvärr multipliceras detta när det
            gäller invandrarbarnen. De är hårdare utsatta när det gäller boendesegregation,
            arbetslöshet och utslagning. Det är därför mycket positivt att
            regeringen har valt att anslå 125 miljoner kronor för insatser
            i invandrartäta områden. Mycket av de pengarna skall användas
            till att underlätta möjligheten att få arbete. Jag tycker att
            just den insatsen har sin speciella betydelse för barnen.
          </note>
          <note>
            Många gånger när vi talar om arbetslöshet och om hur det påverkar
            familjeekonomin och den arbetslöses självkänsla glömmer vi bort
            den ångest som föräldrarnas arbetslöshet ofta skapar hos barnen.
          </note>
          <note>
            De 125 miljoner kronorna blir på något sätt ändå bara en droppe
            i havet - om än en betydelsefull sådan.
          </note>
          <note>
            Jag tycker ändå att det är ett sätt att avvakta de mer omfattande
            förslag till åtgärder som vi kan förvänta oss från Invandrarpolitiska
            kommittén.
          </note>
          <note>
            Jag vill gärna understryka betydelsen av att vi nu får två kommittéer
            som arbetar med just invandraroch flyktingpolitik. Jag tror nämligen
            - och det får vi kanske alla ta ett ansvar för - att vi, i en
            tid av en mycket stor flyktingtillströmning, har koncentrerat
            oss på frågor om asylregler och mottagning genom förläggningsverksamhet
            osv. och i alltför liten omfattning diskuterat hur alla de människor
            har det som kommer hit som nya invånare och som ofta senare blir
            medborgare i vårt land.
          </note>
          <note>
            Barnen är, som jag tidigare nämnt, särskilt utsatta i den här
            gruppen; först i den pressade flyktingsituationen. Att rymma hemifrån
            är kanske för många en liten dröm om den lille killen som knyter
            ett paket om pinnen och säger: Nu rymmer jag hemifrån. Han går
            ett kvarter bort. Sedan säger han: Nu kommer jag tillbaka, för
            jag får inte gå över gatan. Vi drar litet på mungiporna åt det.
          </note>
          <note>
            Den situation som många barn har bakom sig när de kommer hit
            är naturligtvis mycket mera traumatisk.
          </note>
          <note>
            Oron över vad som skall hända, hur det skall bli, är något som
            just barnen mycket hårt tar till sig.
          </note>
          <note>
            Barnen känner också - mot bakgrund av det som de har gått igenom
            men också just därför att de är barn, och de hör och de lyssnar
            på hur vi vuxna uppfattar saker - hårdare av den pressade situation
            som råder när man väntar på besked om man får stanna i det nya
            landet eller inte.
          </note>
          <note>
            I den mycket ångestfyllda situationen är det ändå barnen som
            utgör föräldrarnas sociala kontaktnät. I
          </note>
          <note>
            leken knyts alltid nya kontakter. Barnen lär alltid känna andra
            barn i leken, och de lär sig språket. Det senare leder också till
            något som man närmast skulle kunna kalla för segregation inom
            familjen. Barnen lever ju mer utåtriktat. De har regelbunden verksamhet
            genom sin skolgång, och de skaffar sig vänner och lär sig språket.
          </note>
          <note>
            Naturligtvis blir det en kulturkrock när de kommer hem. Samtidigt
            skall samma barn fungera som familjens tolkar och på så sätt hjälpa
            till med att lösa vuxenvärldens problem. Hur många svenska barn
            tvingas ta ansvar för familjens matinköp, för besöket på Arbetsförmedlingen
            eller för postgirouttaget på Posten?
          </note>
          <note>
            Lösningen på dessa barns problem ligger inte i ett enskilt beslut
            här i kammaren utan, som mycket riktigt understrukits i många
            inlägg i dag, i en samverkan mellan flera organ.
          </note>
          <note>
            Vi i socialförsäkringsutskottet har vid våra besök kunnat se
            just det engagemang som finns när en samverkan kommer till stånd
            mellan invandrarorganisationer och svenska organisationer, i ungdomsorganisationernas
            arbete osv. Jag nämner organisationerna särskilt därför att jag
            tror att den typ av kontakter som människor, främst barn, får
            den vägen har väldigt stor betydelse.
          </note>
          <note>
            Herr talman! Precis som Margareta E Nordenvall gjorde uttrycker
            också jag glädje över att även socialförsäkringsutskottet fått
            möjlighet att delta i den här debatten.
          </note>
          <note>
            Skälet till att jag har valt att med några ord nämna invandrarbarnens
            situation är att de frågorna ligger inom vårt ansvarsområde. Många
            av de saker som socialutskottet tar upp i betänkande nr 15 berör
            också de problemområden som jag har tagit upp.
          </note>
          <note>
            Slutligen vill jag säga att jag blev litet besviken över Margareta
            E Nordenvalls anförande. Som betygsmotståndare vill jag inte fälla
            omdömen, men krav kan jag ändå ställa. I stället för att använda
            så mycket energi på att peka ut skiljaktigheter i våra politiska
            uppfattningar skulle vi väl kunna ägna mera tid i den här debatten,
            som ju har kommit till för att visa på enigheten i frågorna om
            barnen, åt att just diskutera de frågorna.
          </note>
          <note>
            Anf. 83 MARGARETA E
          </note>
          <note>
            NORDENVALL (m) replik
          </note>
          <note>
            Herr talman! Jag förstår att Margareta Israelsson reagerar över
            litet av det som jag har tagit upp. Jag har tagit upp historien.
            Det har jag gjort med flit, för vi måste lära av historien för
            att kunna gå vidare. Vi står inför enormt svåra sociala problem.
            Därför är det viktigt att vi ser till historien. Vi måste förstå
            vad som har hänt under de två senaste decennierna för att kunna
            finna lösningarna på hur vi skall komma framåt och lösa de svåra
            problem som Sverige står inför.
          </note>
          <note type="speaker">
            Anf. 84 MARGARETA ISRAELSSON (s)
          </note>
          <note>
            replik
          </note>
          <note>
            Herr talman! Det är den uppfattning som Margareta E Nordenvall
            för fram, vilket är fullt möjligt att göra. Jag bara beklagar
            att man väljer den typen av konfrontation i denna debatt. Jag
            tror att det kan finnas skäl att ändå vara litet rannsakande,
            om man skall göra den här typen av bakåtblickande, och också fundera
            över andra saker som kan ha inverkan på att samhället ser ut som
            det gör i dag. Det är väl kanske litet enkelt att säga att boendesegregationen
            beror på någon socialistisk inriktning på att också vanliga medborgare
            skall få bo i egnahem. Jag tycker att några av dessa inslag inte
            riktigt hör hemma i den diskussion som vi skall föra här i dag.
          </note>
          <note type="speaker">
            Anf. 85 LISELOTTE WÅGÖ (m)
          </note>
          <note>
            Herr talman! Vi lämnar nu den mer övergripande diskussionen om
            barns och ungdomars villkor och går över till inriktningen i familjepolitiken,
            anslagen A 1
          </note>
          <note>
            och A 4-A 6. Jag kommer enbart att uppehålla mig vid familjepolitiken.
          </note>
          <note>
            När man bildar familj och väljer att skaffa sig barn är det,
            enligt mitt sätt att se det, den största investering som man någonsin
            gör i sitt liv. Då menar jag inte bara att det kostar pengar.
            Ett barn kräver också kärlek, omvårdnad, omtanke, fostran och
            inte minst trygghet, vilket jag tycker har kommit fram med all
            önskvärd tydlighet under den tidigare debatten i dag.
          </note>
          <note>
            Detta är saker som det inte går att sätta någon prislapp på.
            Som förälder måste man också under vissa perioder under barnens
            uppväxt avstå från olika saker, t.ex.
          </note>
          <note>
            förvärvsarbete och utbildning.
          </note>
          <note>
            Det är ett stort ansvar som man har gentemot sina barn. Det är,
            herr talman, föräldrarna som har detta ansvar. Därför känns det
            så viktigt att slå fast att det är föräldrarnas och familjens
            behov som skall vara styrande när man väljer omsorg för sina barn.
            Omsorgsbehovet är inte lika för alla barn. Barnfamiljer är inte
            något kollektiv som skall erbjudas en och samma typ av omsorg.
            Omsorgsbehovet är i allra högsta grad individuellt. Familjen skall
            inte anvisas omsorg, utan den skall kunna välja just den omsorg
            som passar just den familjen bäst. Då måste det finnas något att
            välja på.
          </note>
          <note>
            Under den borgerliga regeringsperioden infördes dels avdragsrätt
            för styrkta barnomsorgskostnader, dels ett vårdnadsbidrag. Dessutom
            avskaffades den s.k. lex Pysslingen, vilket innebar att barnomsorg
            i icke kommunal regi jämställdes med den kommunala omsorgen. Vårdnadsbidraget
            blev en succé. Många småbarnsföräldrar valde vårdnadsbidraget
            och använde det bl.a. för att kunna vara hemma litet längre eller
            också för att finansiera den barnomsorg de själva ordnade. Det
            växte också fram en rad omsorgsformer vid sidan av den kommunala
            omsorgen. Det gick bra för entreprenörerna. Föräldrar efterfrågade
            även den här typen av omsorg.
          </note>
          <note>
            Nu är avdragsrätten och vårdnadsbidraget avskaffat av den socialistiska
            majoriteten i kammaren. Nu finns inte heller, enligt utskottsmajoriteten,
            i detta betänkande ekonomiskt utrymme för alternativet att verka
            på lika villkor som den kommunala omsorgen.
          </note>
          <note>
            Nu sopar man undan möjligheten för den barnfamilj som vill välja
            något annat än kommunal barnomsorg.
          </note>
          <note>
            Möjligheten att etablera alternativ begränsas kraftigt.
          </note>
          <note>
            Utskottsbetänkandet är ett utomordentligt bra exempel på synen
            på barnfamiljers valfrihet.
          </note>
          <note>
            Av alla betydelsefulla frågor som vi har att behandla här i riksdagen
            tillhör nog familjepolitiken den mest ideologiska. Den ideologiska
            sprängpunkten handlar inte minst om barnfamiljers lika rättigheter.
          </note>
          <note>
            Utskottsmajoriteten anser uppenbarligen att staten och kommunerna
            skall ha ansvar för barnens uppväxt.
          </note>
          <note>
            Föräldrar som tycker annorlunda straffas genom att de går miste
            om varje form av stöd för sin barnomsorg.
          </note>
          <note>
            Så här kan det inte få vara.
          </note>
          <note>
            Det familjepolitiska stödet måste i grunden reformeras. Det är
            inte mer eller mindre av socialdemokratisk familjepolitik som
            barnfamiljerna behöver eller vill ha utan en annan politik, inte
            bara i omfattning utan också i idé.
          </note>
          <note>
            Vi moderater vill ha ett nytt familjekoncept, en politik som
            tar hänsyn till de förhållanden som råder i samhället, en politik
            som inte är tillbakablickande eller moraliserande. Vi vill ha
            en modern familjepolitik som erkänner värdet av samhällets små
            gemenskaper men som också inser det moderna samhällets komplexitet
            och mångfald.
          </note>
          <note>
            Herr talman! Hur familjebildningar ser ut kan variera. Oavsett
            hur de ser ut, skall föräldrar alltid ha ett ansvar för sina barns
            väl och ve. Den politik som inte tar hänsyn till detta kommer
            att skapa system som passar illa för stora grupper i vårt samhälle.
            Vad det handlar om är valfrihet, solidaritet, rättvisa, jämlikhet,
            frihet och inte minst trygghet.
          </note>
          <note>
            I dag har det dess värre blivit så att trygghet har blivit intimt
            förknippad med offentliga bidrag. Trygghet måste i stället handla
            om förutsägbarhet, om att vi har möjligheter att styra våra liv.
            I ett samhälle där ekonomi och politik befinner sig i djup kris
            är tryggheten kraftigt begränsad för en familj som har merparten
            av sina inkomster från olika typer av offentliga bidrag. Ett samhälle
            där de allra flestas liv i högre utsträckning är beroende av beslut
            som fattas i riksdag och kommunfullmäktige än av de beslut som
            fattas hemma vid köksbordet är inget tryggt samhälle. Om vi i
            dag går ut och frågar en barnfamilj på hur lång sikt de tror att
            de kan förutsäga utvecklingen av sin ekonomi, sitt boende och
            sin situation i allmänhet får man sannolikt höra att den är mycket
            kort. Man kanske rent av inte vet hur det är ställt från den ena
            dagen till den andra.
          </note>
          <note>
            Det är därför nödvändigt, herr talman, att vi får en ny familjepolitik
            med klara spelregler och klar ansvarsfördelning, där huvudansvaret
            ligger hos familjen.
          </note>
          <note>
            Det är också alldeles tydligt att familjepolitiken berör fler
            områden än vad som traditionellt har uppfattats som familjepolitik.
            Ett helhetsgrepp ger vid handen att en rad politiska områden berör
            just barnfamiljer. Jag kan nämna arbetsmarknadspolitik, skolpolitik,
            socialförsäkringar, sparande och inte minst skattepolitik.
          </note>
          <note>
            Den socialdemokratiska skattepolitiken har inverkat mycket negativt.
            Det höga skattetrycket begränsar familjens valfrihet och därmed
            utformningen av familjens egna livsförhållanden. Det är den socialdemokratiska
            regeringen och tidigare socialdemokratiska regeringar som har
            påverkat denna utveckling och som naturligtvis också måste ta
            sitt fulla ansvar för detta.
          </note>
          <note>
            Som exempel kan jag nämna att under vissa skeden var effekterna
            av marginalskatten så stora att familjer inte hade några möjligheter
            att förbättra sin ekonomiska situation genom egna arbetsinsatser.
          </note>
          <note>
            Vissa tider har äktenskapet diskriminerats både skatte- och bidragsmässigt.
          </note>
          <note>
            Att kunna leva på en familjs samlade inkomster framstår i dag
            som en stor prestation, och detta trots att många småbarnsföräldrar
            vill ordna det så, att en förälder kan vara hemma när barnen är
            små. Nu efter regeringsskiftet har den socialdemokratiska regeringen
            ytterligare begränsat den möjligheten.
          </note>
          <note>
            Skattepolitiken har inte bara tagit pengarna från familjerna
            genom höga skatter. Den har också berövat familjen valfriheten
            och därmed möjligheten att utforma sin tillvaro efter egna önskemål
            och förutsättningar.
          </note>
          <note>
            Utbyggnaden av den kommunala barnomsorgen och därmed avsaknaden
            av alternativ är kännetecknande för detta mönster.
          </note>
          <note>
            Låt mig nu, herr talman, få säga att vi anser att den kommunala
            barnomsorgen oftast fungerar bra. Vår kritik är i första hand
            inriktad på att de socialistiska partierna i riksdagen har motarbetat,
            försvårat och förbjudit alternativen att verka på lika villkor
            som den kommunala omsorgen.
          </note>
          <note>
            Nu bekräftar utskottsmajoriteten detta genom att man slopar den
            lagstadgade rätten för alternativet att få en rimlig kommunal
            ersättning för sin verksamhet.
          </note>
          <note>
            Herr talman! På grund av det utomordentligt allvarliga ekonomiska
            läge som Sverige befinner sig i har vi i likhet med utskottsmajoriteten
            lagt besparingarna på det allmänna barnbidraget, dock med den
            skillnaden att vi föreslår en större besparing, nämligen
          </note>
          <note>
            1 350 miljarder kronor mer än vad regeringen har föreslagit.
            Det här är lika smärtsamt för oss som jag förstår att det är för
            socialdemokraterna här i riksdagen, att behöva gå in och ändra
            nuvarande spelregler för barnfamiljerna, men det finns ingen -
            och det vet ni också - återvändo.
          </note>
          <note>
            Vi föreslår också att sänkningen av barnbidragen med 125 kr per
            barn och månad skall börja gälla fr.o.m. 1 juli 1995. Den besparing
            som återstår för att vi skall nå upp till hela vår föreslagna
            besparing har vi bett regeringen att titta på. Vi vill att regeringen
            skyndsamt skall analysera vilka åtgärder som behöver vidtas för
            att vi skall uppnå den besparing som vi har föreslagit.
          </note>
          <note>
            Den här typen av ad hoc-lösningar, såsom sänkningen av de allmänna
            barnbidragen, visar med all önskvärd tydlighet att vad barnfamiljerna
            behöver är en i grunden reformerad familjepolitik.
          </note>
          <note>
            När det gäller bidragsförskotten föreslår vi att det, utöver
            den besparing som utskottsmajoriteten står bakom, borde det finnas
            ett utrymme för en minskning av bidragsförskotten med ytterligare
            500 miljoner kronor. Tankarna kring detta finns utvecklat i vår
            reservation nr 21.
          </note>
          <note>
            Herr talman! Avslutningsvis vill jag framhålla att familjen är
            en av samhällets viktigaste hörnstenar, och detta är kompassen
            för moderat familjepolitik. Mamma och pappa vet i de allra flesta
            fall vad som är bra för deras barn. Makars ansvar för varandra
            och det gemensamma ansvaret för barnen skall respekteras.
          </note>
          <note>
            Familjen är lika viktig i dag och den har lika viktig roll som
            den har haft i ett historiskt perspektiv. Väl fungerande familjer
            ger trygghet åt den enskilde och stabilitet åt samhället i stort.
          </note>
          <note>
            Vi har i våra reservationer utvecklat vad vi anser kan göras
            på kort sikt och vad som måste göras på grund av det statsfinansiella
            läget. Vi måste emellertid gå vidare. Viktiga grundmålsättningar
            för detta långsiktiga arbete måste vara ökad valfrihet och större
            rättvisa för familjerna, minskad politisk styrning och skatt efter
            försörjningsbörda.
          </note>
          <note>
            Herr talman! Jag instämmer i Sten Svenssons tidigare framställda
            yrkanden.
          </note>
          <note type="speaker">
            Anf. 86 KERSTIN WARNERBRING (c)
          </note>
          <note>
            Herr talman! Det är föräldrarna som i första hand har ansvaret
            för barnens uppväxt och fostran. Föräldrarnas kärlek och omsorg
            skapar hos barnet en grundtrygghet som gör det rustat att möta
            livets olika påfrestningar. Föräldrarnas överföring av normer
            och ideal lär barnet att visa respekt och hänsyn gentemot andra
            människor. Att vara förälder innebär ett stort ansvar. För att
            anknyta till den debatt som hittills har präglat hela dagen, är
            detta ett ansvar som är ytterst betydelsefullt för hela samhällets
            utveckling.
          </note>
          <note>
            Men förutsättningarna för föräldrarna att fullgöra sin viktiga
            föräldraroll har under några korta decennier förändrats på ett
            genomgripande sätt. Allt fler barn lever tillsammans med bara
            den ene föräldern, oftast mamman. Förvärvsfrekvensen bland småbarnsföräldrarna
            har ökat kraftigt, med allt vad det innebär av slitningar mellan
            arbete, hem och familj i den stressade vardagen.
          </note>
          <note>
            Påfrestningarna blir stora, framför allt på kvinnan, eftersom
            det i de flesta familjer fortfarande är hon som har huvudansvaret
            för hemmet och barnen. Problem till följd av arbetslöshet och
            ekonomiska åtstramningar bidrar också i hög grad till ökade påfrestningar
            på barnfamiljerna. I sin viktiga uppgift att skapa trygga uppväxtvillkor
            för barnen behöver föräldrarna samhällets stöd mer än någonsin.
          </note>
          <note>
            Dagens system för stöd till småbarnsfamiljerna är också mycket
            omfattande, men det innehåller flera oacceptabla orättvisor. I
            föräldraförsäkringen, som bygger på att man ger mer bidrag till
            den som tjänar mer pengar, missgynnas de många ensamstående mammor
            som oftast är deltidsarbetande eller lågavlönade. Andelen ensamstående
            kvinnor med barn som är beroende av socialbidrag har också ökat
            från var fjärde på 60-talet till nästan varannan numera. Med nuvarande
            föräldraförsäkring får höginkomsttagaren upp till tio gånger högre
            ersättning per dag för omsorgen om sina barn jämfört med vad låginkomsttagaren
            får.
          </note>
          <note>
            Den s.k. generella välfärden omfattar långt ifrån alla i dag.
            Med generell välfärd menar man att välfärden skall betalas av
            alla och att alla skall få del av den. Men det fungerar inte så.
            Det är samhällets uppgift att garantera alla en grundläggande
            social trygghet, inte minst måste det gälla inom familjepolitikens
            område. Men dagens familjestöd saknar inte bara rättvisa utan
            också den flexibilitet och valfrihet som borde vara självklara
            inslag i ett modernt välfärdssamhälle.
          </note>
          <note>
            Föräldrarnas möjligheter att själva bestämma vad som passar bäst
            för deras barn och för deras familjesituation är alldeles för
            små, inte minst då det gäller valet av barnomsorg. De flesta föräldrar
            har varit hänvisade till den lösning som hittills ensidigt gynnats
            i familjepolitiken, dvs. föräldraförsäkringen under det första
            året och sedan kommunal barnomsorg.
          </note>
          <note>
            De familjer vilkas barn har plats inom den offentligt finansierade
            barnomsorgen får en kraftig subvention för varje barn och år.
            Men de familjer som har barn som inte har fått plats eller de
            familjer som löser barnomsorgen på ett annat sätt blir helt utan
            stöd.
          </note>
          <note>
            Herr talman! Det är den här unika familjepolitiken som Ingvar
            Carlsson i regeringsförklaringen sade sig vilja värna om. Ja,
            nog är den unik allt när man värderar barn så olika.
          </note>
          <note>
            I Centerpartiet anser vi däremot att alla barn är lika mycket
            värda och att alla föräldrars insatser är lika viktiga. Därför
            fordras ett rättvist familjestöd som också måste utformas så att
            det skapas större förutsättningar för föräldrarna att ha tid och
            ork med barnen.
          </note>
          <note>
            Ett 30 år gammalt centerkrav på vårdnadsbidrag som genomfördes
            förra året innebar en valfrihet och rättvisereform som skulle
            garantera alla barnfamiljer en viss ekonomisk trygghet när barnen
            var små. Det skulle också göra det möjligt för småbarnsföräldrar
            att tillbringa litet mer tid med barnen, om de ville det.
          </note>
          <note>
            Men vårdnadsbidraget fick aldrig en chans till etablering, utan
            det avskaffades omedelbart när socialdemokraterna kom till makten.
            Ca 170 000 småbarnsfamiljer blev genom den återställaren av med
            ett välbehövligt stöd och med en ökad rättvisa.
          </note>
          <note>
            Nu vill vi i Centern gå vidare och utveckla vårdnadsbidraget
            till ett samlat familjestöd i form av ett barnkonto. Det är barnen
            som skall vara utgångspunkten, inte föräldrarna och deras inkomster.
            Därför skall barnkontot vara lika för alla barn under förskoleåldern,
            alltså under perioden 0-6 år.
          </note>
          <note>
            Barnkontot skall ersätta föräldraförsäkring och barnbidrag för
            denna åldersgrupp. Jag vill passa på tillfället att göra läsaren
            uppmärksam på att det tyvärr har smugit sig in en felskrivning
            på s. 48 i betänkande nr 15. Där står det att barnkontot skall
            ersätta det nuvarande systemet med föräldraförsäkring, barnbidrag
            och barnomsorg. Det skall inte stå barnomsorg där.
          </note>
          <note>
            Barnkontot skall alltså ersätta föräldraförsäkring och barnbidrag
            för åldersgruppen 0-6 år. Det skall vara beskattat med avdragsrätt
            för barnomsorgskostnader. Föräldrarna måste ta ut ett lägsta belopp
            varje månad under hela förskoletiden. Överstigande belopp får
            de disponera fritt. Det innebär att de som vill kan under ett
            av åren ta ut motsvarande nuvarande föräldrapenning.
          </note>
          <note>
            I barnkontosystemet uppnås rättvisa då varje barn blir lika mycket
            värt och då den ensamstående lågavlönade mamman får lika mycket
            som föräldern med höga inkomster. Dessutom utjämnas det samhälleliga
            stödet mellan dem som har en offentlig barnomsorg och dem som
            inte har en sådan.
          </note>
          <note>
            Barnkontot ökar också familjernas valfrihet och möjligheter att
            planera utifrån egna önskemål och förutsättningar. Valfrihet innebär
            både att ha tillgång till den typ av barnomsorg som bäst passar
            barnet och att ha möjligheter att tillbringa mer tid med barnet.
          </note>
          <note>
            Därför måste barnkontot kombineras med förlängning av rätten
            till full tjänstledighet för vård av barn till dess barnet fyllt
            3 år och rätt till förkortad arbetstid till dess barnet fyllt
            8 år. Med friheten att själva avgöra hur familjestödet skall användas
            ges också familjerna en stark ställning som finansiärer av barnomsorgen.
          </note>
          <note>
            Barnomsorgsgarantin, som egentligen var kopplad till vårdnadsbidraget,
            måste omprövas. Det är fullständigt orimligt att i dagens ekonomiska
            läge tvinga kommunerna att tillhandahålla kommunal barnomsorg,
            medan kommunernas skyldighet att ge bidrag till enskilda förskolor
            och fritidshem skall avskaffas. I
          </note>
          <note>
            stället måste tillkomsten av alternativa driftsformer uppmuntras.
            Privata lösningar, som föräldra- och personaldrivna daghem och
            omsorg med olika pedagogiska inriktningar, måste finnas på samma
            villkor som den offentliga omsorgen. Först då har föräldrarna
            full valfrihet samtidigt som samhällets kostnader kan minska.
          </note>
          <note>
            Herr talman! Jag måste få återgå till det jag sade förut om det
            orättvisa i föräldraförsäkringen. För mig är det faktiskt ofattbart
            att socialdemokraterna som alltid talat om jämlikhet och rättvisa
            envist håller fast vid detta orättvisa system, där man ger mest
            till dem som redan har mest, där höginkomsttagaren får tio gånger
            mer än låginkomsttagaren.
          </note>
          <note>
            Jag skulle vilja passa på att ställa en direkt fråga till statsrådet
            Anna Hedborg: Är inte alla barn lika mycket värda? Är de inte
            lika mycket värda, eftersom man väljer att sänka barnbidraget,
            som ändå är lika för alla barn. Och statsrådet Anna Hedborg: Är
            det inte dags nu med en systemförändring på familjepolitikens
            område?
          </note>
          <note>
            Ett system med ett samlat familjestöd i form av ett barnkonto
            blir enkelt, robust, lättöverskådligt och framför allt värderar
            det alla barn lika och ger föräldrarna rätten att själva bestämma
            vad som är bäst för familjen. Statens system får inte styra familjernas
            liv, utan familjerna skall styra hur man använder systemet. Först
            då, ja, först då får pressade småbarnsföräldrar ett värdefullt
            stöd i sin ansvarsfulla uppfostrargärning som är så viktig för
            hela samhällets framtida utveckling.
          </note>
          <note>
            Herr talman! Jag yrkar bifall till reservationerna 1,
          </note>
          <note>
            5, 7 och 11 till betänkande nr 15.
          </note>
          <note type="speaker">
            Anf. 87 KERSTIN HEINEMANN (fp)
          </note>
          <note>
            Herr talman! Folkpartiet avvisar besparingarna i form av sänkt
            barnbidrag och avvecklingen av flerbarnstilläggen. Barnfamiljerna
            påverkas redan av de besparingar och skattehöjningar som har generell
            räckvidd, t.ex. höjda egenavgifter och höjda kommunalskatter.
            Men ovanpå de åtgärderna läggs nedskärningar i stödformer som
            bara kommer barnfamiljerna till del. I höstas handlade det om
            sänkta flerbarnstillägg, minskat bidragsförskott och slopat vårdnadsbidrag.
            Nu tillkommer sänkta barnbidrag, avveckling av flerbarnstilläggen,
            sänkt ersättningsnivå i föräldraförsäkringen och en viss minskning
            av bostadsbidragen. Totalt handlar det 1998 om åtminstone
          </note>
          <note>
            7 miljarder kronor. Därtill kommer att familjer med barn i barnomsorg
            - som får kommunalt stöd - får betala höjda avgifter.
          </note>
          <note>
            Herr talman! Folkpartiet har under lång tid varit pådrivande
            för ett väl utbyggt ekonomiskt stöd till barnfamiljerna. Vår utgångspunkt
            har varit, och är, att staten skall underlätta för föräldrarna
            att ta sitt ansvar för barnen. Barnbidraget skall ses som en del
            av skattesystemet. Statsmakterna har med all rätt velat bygga
            in hänsyn till försörjningsbördan i skattesystemet. Den som har
            ett eller flera barn har givetvis mindre möjligheter att betala
            skatt än den som har samma inkomst men saknar barn.
          </note>
          <note>
            En sänkning av barnbidraget, som regeringen föreslår, måste alltså
            ses som en skattehöjning riktad mot barnfamiljerna. Den fråga
            som därvid uppkommer är om barnfamiljerna som grupp har särskilt
            stora förutsättningar att bära ytterligare den del av saneringsbördan
            som nu är aktuell eller om det är rimligare att sprida denna börda
            på hela befolkningen. Vi anser inte att barnfamiljerna kan bära
            denna ytterligare börda och vi är inte ensamma om detta.
          </note>
          <note>
            I Välfärdsfakta nr 1, utgiven av TCO, konstateras att besparingarna
            slår hårdast mot barnfamiljerna.
          </note>
          <note>
            Man har räknat fram de ekonomiska förutsättningarna för att skaffa
            barn mellan 1994 och 1997. Man konstaterar att morgondagens föräldrar
            får lägga ut upp till 15 000 kr ur egen ficka för att kompensera
            för försämringarna i det ekonomiska stödet till barnfamiljerna.
            I de här beräkningarna har inte hänsyn tagits till sänkningen
            av matmomsen, men den torde inte räcka till för att kompensera
            det som barnfamiljerna drabbas av genom regeringens förslag. Minst
            i kronor räknat -
          </note>
          <note>
            knappt 7 500 kr - förlorar den lägre tjänstemannafamiljen resp.
            gruppen samtliga löntagare med två barn. En ensamstående mamma
            med två barn drabbas av mycket stora försämringar, nära 13 000
            kr om året.
          </note>
          <note>
            Den ensamstående mamman har också den lägsta inkomsten av de
            undersökta hushållen.
          </note>
          <note>
            Barnbidragets fördelningspolitiska betydelse har också tagits
            upp i SNS-rapporten Välfärdsstat i omvandling - amerikanskt perspektiv
            på den svenska modellen. I en gemensam studie menar professorerna
          </note>
          <note>
            Anders Björklund och Richard B Freeman att den transferering
            som har starkast utjämnande effekt är barnbidragen, vilket ger
            ett mycket större bidrag till låginkomstgrupperna än för dem som
            har höga inkomster.
          </note>
          <note>
            Björklund och Freeman skriver med anledning av debatten om sänkta
            barnbidrag: "Vår bedömning är dock att barnbidragen - och särskilt
            flerbarnstilläggen
          </note>
          <note>
            - har en mycket hög precision som ett fördelningspolitiskt medel
            trots sin generella konstruktion. Särskilt för familjer med många
            barn har dessa bidrag en stor betydelse, eftersom de kraftigt
            utjämnar standardskillnader mellan barn. Faktum är att precisionen
            hos barnbidragen är så hög att det är en tilltalande strategi
            att höja dem för att motverka de negativa fördelningskonsekvenserna
            av andra besparingar och eventuella ökade skillnader i marknadsinkomsterna."
          </note>
          <note>
            Ett liknande uttalande gjorde ekonomen Pia Nilsson i går kväll
            i Aktuellt, då hon talade om hur hårt barnfamiljerna drabbas av
            förslagen. Hon sade ungefär så här: Förr stramade man åt för alla,
            man höjde t.ex. skatterna för alla och fördelade sedan om till
            barnfamiljer och pensionärer. I dag gör man tvärtom.
          </note>
          <note>
            Och visst gör regeringen tvärtom mot vad man har sagt tidigare.
            I den ekonomisk-politiska propositionen i höstas kommenterades
            tanken att avveckla flerbarnstilläggen med början nästa år som
            ett uttryck för en ogenomtänkt och bakvänd fördelningspolitik.
            Jag citerar ur propositionen:
          </note>
          <note>
            "I de diskussioner som tidigare förts inom det Socialdemokratiska
            arbetarepartiet med anledning av de nedskärningar som är nödvändiga
            inom barnbidragssystemet har ett successivt slopande av flerbarnstilläggen
            förts fram som en lämplig åtgärd. Undersökningar visar emellertid
            att de riktigt stora familjerna redan med gällande flerbarnstilläggssystem,
            i högre grad än familjer med färre barn är beroende av socialbidrag.
            Att helt slopa flerbarnstilläggen skulle därför innebära ett ökat
            socialbidragsberoende för de stora familjerna."
          </note>
          <note>
            Har socialdemokraterna nu bestämt sig för att det är bättre att
            flerbarnsfamiljerna i framtiden skall vara socialbidragsberoende
            och lämna över kostnaderna till kommunerna än att behålla flerbarnstilläggen?
            För det är ju så att i utskottets betänkande finns inget som ger
            stöd för antagandet att behovet av flerbarnstillägg skulle bli
            väsentligt annorlunda om de berörda barnen föds efter den 1 januari
            1996 än det varit under de år som gått sedan flerbarnstillägget
            infördes.
          </note>
          <note>
            Det måste ju också te sig egendomligt för många föräldrar att
            flerbarnsfamiljer under lång tid kommer att få helt olika bidragsbelopp
            beroende på när barnen är födda. Den aktuella besparingen kommer
            att få fullt genomslag först efter ca 15 år.
          </note>
          <note>
            Herr talman! Regeringen har framhållit att det av statsfinansiella
            skäl är nödvändigt att sänka det allmänna barnbidraget. Utskottets
            majoritet instämmer i detta. Folkpartiet har i sin reservation
            nr 12 avvisat detta. Vi är i högsta grad medvetna om det statsfinansiella
            läget, och vi har i vår ekonomisk-politiska motion lagt fram besparingsförslag
            som är större än regeringens förslag, men som är bättre ur fördelningspolitisk
            synpunkt.
          </note>
          <note>
            Folkpartiet har slagit vakt om och byggt ut det generella ekonomiska
            stödet till barnfamiljerna som i praktiken syftar till att bygga
            in hänsyn till barnfamiljernas försörjningsbörda i skattesystemet.
            Socialdemokraterna, som tidigare har delat den här åsikten, är
            nu tydligen på väg att helt ompröva sin tidigare uppfattning.
          </note>
          <note>
            Herr talman! Jag ber att få yrka bifall till reservation nr 12.
          </note>
          <note type="speaker">
            Anf. 88 ULLA HOFFMANN (v)
          </note>
          <note>
            Herr talman! I går stod finansminister Göran Persson här i talarstolen
            och sade: Vi måste bli herrar i vårt eget hus. Där försade han
            sig allt: herre i eget hus. Det är alltså det regeringens politik
            handlar om -
          </note>
          <note>
            att bli herre i sitt eget hus. Regeringens familjepolitik går
            alltså ytterst ut på att herrarna - dvs. Göran, P.-O.,
          </note>
          <note>
            Ingvar, Åke, Leif, Sven, Anders och Börje - skall bestämma i
            sitt eget hus. Det är inte konstigt att det blir satsningar på
            vägar, försvar, bönder och ROT-
          </note>
          <note>
            program i stället för barnomsorg, äldreomsorg, sjukvård och offentliga
            sektorn. Det är inte konstigt att det med bara herrar blir nedskärningar
            i den generella välfärden.
          </note>
          <note>
            På område efter område attackeras nu kvinnors rätt att kombinera
            förvärvsarbete med vård av barn.
          </note>
          <note>
            Det är för dyrt för det svenska samhället att kvinnor förvärvsarbetar
            - det kostar föräldraförsäkring, barnomsorg, äldreomsorg och pensioner.
            När det blir tufft i ekonomin och när det blir ont om arbetstillfällen
            skall kvinnorna tillbaka till spisen för att i sitt eget och andras
            hem gratis utföra de arbetsuppgifter som nu utförs i och betalas
            av välfärdsstaten.
          </note>
          <note>
            Utgångspunkten borde i stället vara att kvinnor och män skall
            kunna förvärvsarbeta och ha familj på lika villkor. Föräldraförsäkringen,
            den utbyggda barnomsorgen och transfereringssystemen, som alla
            är en del av familjepolitiken, spelar en viktig roll för att kvinnor
            i Sverige dels förvärvsarbetar i lika stor utsträckning som män,
            dels också föder näst flest barn i
          </note>
          <note>
            Europa.
          </note>
          <note>
            I dag ser vi en tydlig europeisering av familjepolitiken. Den
            gammelnya ideologin - familjefundamentalismen - är en smäll mot
            kvinnor och vår självständighet genom att de som omfattar den
            betraktar familjen, inte individen, som samhällets grundval. Familjefundamentalismen
            genomsyrar i allt väsentligt den borgerliga familjepolitiken.
            Familjefundamentalisterna vill lasta över ansvaret för omsorgen
            på familjen, och det går naturligtvis hand i hand med raserandet
            av den gemensamma sektorn.
          </note>
          <note>
            Det systemskifte i svensk familjepolitik som av ideologiska skäl
            startades av den borgerliga regeringen gav dåliga statliga finanser
            som resultat. Det systemskiftet fullföljs nu av socialdemokraterna,
            men nu är det av ekonomiska skäl - för att sanera de dåliga finanserna.
            Paradoxalt nog är politiken densamma.
          </note>
          <note>
            Det enda som skiljer är motiven! En familjepolitik värd namnet
            måste bygga på att kampen för en bättre livsmiljö och livskvalitet
            går hand i hand med kampen för ekonomisk rättvisa.
          </note>
          <note>
            En viktig grund i Vänsterpartiets familjepolitik är att det skapas
            ekonomisk jämlikhet mellan kvinnor och män. Det är svårt att tala
            om en bra familjepolitik utan att samtidigt tala om kvinnans frigörelse.
            Utan ekonomiskt oberoende blir kvinnan maktlös i samhället. Ett
            ökat inflytande för kvinnor innebär också att barnens intressen
            tillvaratas på ett bättre sätt.
          </note>
          <note>
            Fru talman! I budgetpropositionen säger regeringen: "Familjepolitiken
            är en del av den generella välfärdspolitiken. Den bygger på principer
            om jämställdhet mellan kvinnor och män och individuella rättigheter.
            Målet är att ge barnen en god start i livet samt båda föräldrarna
            möjlighet att delta i arbetslivet och rätt till nära och tidiga
            relationer med sina barn."
          </note>
          <note>
            Detta säger en regering som i rask takt sänkt barnbidrag, flerbarnstillägg
            och bostadsbidrag, tagit bort barntillägget i vuxenstudiestödet,
            frusit bidragsförskottet, sänkt pensionerna för förtidspensionärer
            och sänkt bostadstillägget för pensionärerna, en regering som
            tillsammans med Centern i kompletteringspropositionen återkommer
            med ytterligare förslag om sänkning av bostadsbidragen och en
            sänkning av akassan, sjukförsäkringen och föräldraförsäkringen
            till
          </note>
          <note>
            75 %!
          </note>
          <note>
            De besparingar som föreslås i familjestödet och i socialförsäkringssystemen
            riktar sig direkt mot kvinnorna. Försämrade flerbarnstillägg,
            fryst bidragsförskott, försämringar i alla de basbeloppsanknutna
            förmånerna och förtidspensioneringen har alla en klar kvinnoprofil
            och kommer att begränsa kvinnors rätt att kombinera förvärvsarbete
            med skötsel av små barn likaväl som kvinnors möjlighet att bryta
            upp ur dåliga förhållanden.
          </note>
          <note>
            Kvinnor är mer än män beroende av våra socialförsäkringar. T.ex.
            använder sig kvinnor mer än män av sjukförsäkringen, föräldraförsäkringen,
            tillfällig föräldrapenning, förtidspensionering, m.m. Nedskärningar
            i socialförsäkringssystemen kommer därför att drabba kvinnor hårdare
            än män. Av de pensionärer som kommer att drabbas mest av nedskärningarna
            i pensionerna är den största gruppen kvinnor.
          </note>
          <note>
            Fru talman! Vi EU-motståndare sade att om vi blir medlemmar i
            EU blir vi - genom det som Maastrichtfördraget stadgar - tvungna
            att föra en nyliberal ekonomisk politik som riskerar att förvärra
            de ekonomiska problem vi har. Denna nyliberala politik leder till
            stagnation i ekonomin, en permanentad massarbetslöshet - som vi
            sett över hela världen - och ett utpräglat tvåtredjedelssamhälle.
          </note>
          <note>
            I gårdagens finansdebatt talades det om konvergenskraven för
            att vi skall "platsa" i EMU. Medlemsländerna skall pressa sina
            budgetunderskott till 3 %
          </note>
          <note>
            av BNP, statsskulden till 60 % av BNP, pressa sin inflation och
            ränta. Sveriges stora problem är att med regeringens prognoser
            om en tillväxt på mellan 2 och
          </note>
          <note>
            3 % kommer Sveriges statsskuld även år 2000 att ligga på 75 %
            mot tillåtna endast 60 %. Finansministern vill klara konvergenskraven
            till 1998. Hur skall detta gå till? Vilka nedskärningar måste
            han inte ta till om statsskulden skall pressas från 75 % till
            60 %?
          </note>
          <note>
            Arbetet med konvergenskraven är redan i gång. Vi har inga undantag
            i Sverige. Ecofinrådet utarbetar riktlinjer för ländernas ekonomier,
            och länderna skall svara med konvergensprogram. Det är detta som
            statsministern inbjudit partiledarna att diskutera den 5
          </note>
          <note>
            maj.
          </note>
          <note>
            Fler och fler forskare inom EU menar att om en ekonomisk och
            monetär union skall fungera i ett gränslöst EU måste även de sociala
            systemen och socialförsäkringarna harmoniseras på ett eller annat
            sätt. Detta kommer med andra ord att påverka vårt välfärdssystem
            och i allra högsta grad kvinnorna. Det sade vi redan då, och nu
            säger även forskarna det.
          </note>
          <note>
            Men då sade ja-sidan att vi bestämmer detta själva.
          </note>
          <note>
            Det var den politiken som Ingvar Carlsson skulle in i
          </note>
          <note>
            EU för att ändra på. Det är detta som är bakgrunden till nedskärningarna.
            Finansministern hävdar att vi gör nedskärningarna för att möta
            nästa lågkonjunktur.
          </note>
          <note>
            Vänsterpartiet hävdar att man gör detta för att anpassa
          </note>
          <note>
            Sveriges ekonomiska politik till EMU.
          </note>
          <note>
            Fru talman! Hittills har vårt välfärdssystem inte byggt på att
            kvinnor utför omsorgsarbetet obetalt i hemmet och därmed också
            får en mycket lös anknytning till arbetsmarknaden. Det är därför
            mycket viktigt att den förda familjepolitiken lägger fast att
            kön är en politisk dimension, inte en sakfråga som kan prioriteras
            eller icke prioriteras. I förlängningen innebär det att allt det
            som regeringen gör på familjepolitikens område måste prövas ur
            ett jämställdhetsperspektiv.
          </note>
          <note>
            Jag vill därför klart markera att Vänsterpartiet inte tänker
            medverka till en återgång till en gammaldags, reaktionär familjepolitik.
          </note>
          <note>
            I socialförsäkringsutskottets betänkande nr 12 säger majoriteten,
            dvs. socialdemokrater och moderater, när de sänker studiebidragen
            och tar bort barntilläggen i vuxenstudiestödet att man inte kan
            ta hänsyn till familjernas storlek, eftersom sådana förhållanden
            beaktas inom familjepolitikens ram. Nu är ämnet för den här debatten
            familjepolitik, och då skulle jag vilja veta på vilket sätt socialdemokraterna
            i socialutskottet har beaktat familjernas storlek. Är det genom
            att sänka barnbidragen, studiebidraget och bostadsbidragen?
          </note>
          <note>
            Är det genom att sänka ersättningen i föräldraförsäkringen och
            sjukförsäkringen? Är det genom att sänka ersättningen i arbetslöshetsförsäkringen
            och minska resurserna till kommunerna, vilket ökar den kvinnliga
            arbetslösheten? Allt detta raserar själva förutsättningen för
            kvinnors möjlighet att förvärvsarbeta och ha familj på samma villkor
            som män. Alla de besparingar och nedskärningar som nu genomförs
            på familjepolitiken slår hårdast mot kvinnor - det som slår mot
            lågavlönade slår allra hårdast mot kvinnor, som i de flesta fall
            jobbar i låglöneyrken.
          </note>
          <note>
            Ett av målen med familjepolitiken, säger regeringen, är att lämna
            särskilt stöd till familjer i utsatta situationer, t.ex. vid stor
            försörjningsbörda, vid låga inkomster och höga bostadskostnader
            eller när en förälder är ensam vårdnadshavare. Och vilken typ
            av familjer tror regeringen drabbas av alla dessa nedskärningar
            i familjepolitiken? Tror regeringen att det är familjer med liten
            försörjningsbörda, med höga inkomster och låga bostadskostnader?
            Är det därför man skär så drastiskt i familjestödet? Är det därför
            man kommer tillbaka i kompletteringspropositionen med ytterligare
            sänkningar i bostadsbidragen till barnfamiljer?
          </note>
          <note>
            I det gamla bondesamhället var familjen en produktionsenhet med
            målet att skaffa fram mat och andra livets förnödenheter. Vid
            industrialismens framväxt blev en del kvinnor lönarbetare, andra
            skötte hemmet, och familjen försörjdes på lönarbetet. När kvinnors
            arbetskraft efterfrågades i allt större utsträckning på arbetsmarknaden
            övertogs kvinnors obetalda arbete i hemmet av den offentliga eller
            gemensamma sektorn.
          </note>
          <note>
            Med anledning av alla nedskärningar på familjepolitikens område
            som regeringen nu genomför tillsammans med Centerpartiet skulle
            man kunna tro att vi skall föras tillbaka till bondesamhället.
            Skillnaden nu är att de lågavlönade, arbetslösa kvinnorna och
            männen inte har någon möjlighet att försörja sig genom att odla
            sin egen potatis eller sina egna morötter.
          </note>
          <note>
            I stället för ett arrende eller en jordlott får de sänkta barnbidrag,
            sänkta bostadsbidrag, frysta bidragsförskott, m.m. För att kompensera
            detta sänker regeringen och Centern matmomsen, vilket får betalas
            med nivåsänkningar i a-kassan, sjukförsäkringen och föräldraförsäkringen.
            En ensamstående komvuxstuderande med ett barn tjänar, enligt regeringen
            själv, 129
          </note>
          <note>
            kr på den sänkta matmomsen men förlorar över 1 000
          </note>
          <note>
            kr netto på nedskärningarna i barnbidrag och bostadsbidrag, borttagandet
            av barntillägget i svux och svuxa och sänkningen av a-kassan.
            Är det detta som kallas för satsning på lågavlönade, ensamstående
            familjer?
          </note>
          <note>
            Bo Holmberg efterlyste i sitt anförande ett övergripande synsätt,
            och det tycker jag är bra. Han berättade att 9 % av befolkningen
            inte kan leva på sin disponibla inkomst. Vad är det för övergripande
            med att höja det procenttalet?
          </note>
          <note>
            Fru talman! När jag nu talar om Bo Holmberg måste jag faktiskt
            också få komma med en sakupplysning. Bo Holmberg sade i en replik
            till Chatrine
          </note>
          <note>
            Pålsson att vi alla är skapade av Herren. Men om jag har läst
            på rätt gäller det inte alla - vi kvinnor sägs nämligen vara skapade
            av ett av Adams revben!
          </note>
          <note>
            Fru talman! För att undvika alla missförstånd senare i debatten
            vill jag påpeka att Vänsterpartiet har föreslagit alternativa
            finansieringar. Vi vill i stället spara på försvaret, på vägbyggen
            och på Justitiedepartementets område. Den som tvivlar vill jag
            rekommendera att läsa vår ekonomimotion.
          </note>
          <note>
            Genom alla indragningar i kommuner och landsting kommer välfärdens
            kärna att drabbas. De kommer att slå hårt mot barnomsorg, äldreomsorg,
            skola och annan social service, som förutom att den är en arbetsmarknad
            för kvinnor har gjort det möjligt för kvinnor och män att förvärvsarbeta
            över huvud taget.
          </note>
          <note>
            Det hjälper inte att omskola kvinnor till jobb i exportindustrin
            - föräldrarna måste ändå ha en väl fungerande barn- och äldreomsorg,
            en barnomsorg med pedagogiskt innehåll som ger alla barn rätt
            till en stimulerande uppväxt. I ett samhälle där många lever med
            bara den ena föräldern eller har dålig eller ingen kontakt med
            äldre släktingar innebär en försämring av den offentliga barnomsorgen
            en ytterligare segregering av barn efter föräldrarnas sociala
            ställning.
          </note>
          <note>
            Fru talman! Jag står naturligtvis bakom alla
          </note>
          <note>
            Vänsterpartiets reservationer men nöjer mig med att yrka bifall
            till vår reservation nr 13 i betänkande 15.
          </note>
          <note>
            Anf. 89 LISELOTTE WÅGÖ (m) replik
          </note>
          <note>
            Fru talman! Jag begärde replik därför att jag tyckte att Ulla
            Hoffmann yttrade sig väldigt vanvördigt om familjen. Jag vill
            berätta för Ulla Hoffmann att de allra flesta människor i Sveriges
            land lever i någon form av familjebildning.
          </note>
          <note>
            Ulla Hoffmann sade också att problemet är att man nu vill föra
            över ansvaret för välfärden på just familjerna - som hon, som
            jag nämnde, yttrade sig så vanvördigt om; hon ansåg att den omsorgen
            bör betalas av välfärdsstaten. Men problemet, Ulla Hoffmann, är
            att det är länge sedan vi hade finanser som gjorde det möjligt
            att betala det vi konsumerar på det här området. I realiteten
            skjuter vi i stället över kostnaderna på kommande generationer,
            och det tycker jag är allvarligt.
          </note>
          <note>
            Välfärdssystemen konstruerades naturligtvis i all välmening och
            med goda intentioner, men de har spårat ur och de har överutnyttjats
            i en utsträckning som ligger långt utöver vad som är rimligt med
            hänsyn till samhällskostnaderna. Flera debattörer här i dag har
            varit inne på det. Systemen konstruerades under en tid när Sverige
            ansåg sig vara världens rikaste nation, där budgetbegränsningar
            inte existerade.
          </note>
          <note>
            Jag tror, Ulla Hoffmann, att det är hög tid att vi tänker om
            när det gäller det familjepolitiska stödet.
          </note>
          <note>
            Jag sade i mitt inlägg att det här är en djupt ideologisk fråga.
            Självklart kommer detta mest till uttryck när jag debatterar med
            Ulla Hoffmann.
          </note>
          <note>
            Anf. 90 ULLA HOFFMANN (v) replik
          </note>
          <note>
            Fru talman! Egentligen har ju Liselotte Wågö själv svarat på
            det hon tog upp i sin replik till mig. Det gjorde hon när hon
            talade om att det här handlar om ideologi. Det är alldeles riktigt.
          </note>
          <note>
            Jag vill på det bestämdaste hävda att jag inte har uttalat mig
            vanvördigt om familjen. Om det är någon som har en öppen familjesyn
            är det faktiskt Vänsterpartiet.
          </note>
          <note>
            Jag tycker att Liselotte Wågö borde inse att det faktiskt ligger
            en fara i att man lägger över ansvaret alltför mycket på familjen.
            Det är kvinnorna som kommer att få ta hand om vården, precis som
            det var en gång i tiden.
          </note>
          <note>
            Anf. 91 LISELOTTE WÅGÖ (m) replik
          </note>
          <note>
            Fru talman! Jag känner till er speciella syn på ansvarsfördelningen
            i hemmet och i familjen. Ni vill att politiska beslut så att säga
            skall styra enskilda människors vardag, det mest privata.
          </note>
          <note>
            Jag tyckte att Ulla Hoffmann i sitt inlägg sade något om kvinnors
            frigörelse och jämställdhet mellan könen. Jag kanske skall redogöra
            för historieskrivningen, Ulla Hoffmann, och hur det gick till
            när kvinnor fick tillgång till arbetsmarknaden. Jag tycker ibland
            att det är ganska besvärande med de här vackra och ädla motiven
            om frigörelser för kvinnor som används i debatten.
          </note>
          <note>
            De reella och tyngsta motiven var faktiskt akut och långvarig
            brist på arbetskraft den gången kvinnor först fick tillgång till
            arbetsmarknaden. Man konstruerade faktiskt system som i praktiken
            tvingade ut ett mycket stort antal kvinnor på arbetsmarknaden,
            även när deras barn var mycket små, trots att kvinnorna själva
            egentligen ville vara hemma och ta hand om sina barn.
          </note>
          <note>
            Jag tror inte att man kan generalisera på det sättet som Ulla
            Hoffmann gör. Jag tror att det finns väldigt många människor som
            i dag i Sverige saknar möjligheter att ta ansvar för sig själva,
            sin familj och sina barns väl och ve.
          </note>
          <note>
            Anf. 92 ULLA HOFFMANN (v) replik
          </note>
          <note>
            Fru talman! Liselotte Wågö sade att vi anser att politiska beslut
            skall styra. Låt mig uttrycka det så här. Jag har varit gift ett
            par gånger och varit beroende av enskilda män. Numera är jag och
            har varit beroende av staten. Det är faktiskt att föredra i vissa
            lägen.
          </note>
          <note>
            Det är lustigt att en moderat skall tala om för mig hur det gick
            till när kvinnor fick tillgång till arbetsmarknaden. Jag vill
            påstå att det var när man höll på att bygga upp folkhemmet. När
            man byggde upp den generella välfärdsstaten, blev det stor efterfrågan
            på kvinnlig arbetskraft.
          </note>
          <note>
            Tala om att uttala sig generellt! Liselotte Wågö sade "trots
            att kvinnorna själva egentligen ville vara hemma". Det är att
            generalisera.
          </note>
          <note type="speaker">
            Anf. 93 RAGNHILD POHANKA (mp)
          </note>
          <note>
            Fru talman! Statsrådet! Riksdagsledamöter! Jag kommer huvudsakligen
            att tala om familjepolitiken.
          </note>
          <note>
            Avslutningsvis kommer jag att tala om ett par motioner. Jag kommer
            inte att yrka bifall till några reservationer i dag, eftersom
            Thomas Julin redan har gjort det.
          </note>
          <note>
            Ett land får ju den politik och de politiker man väljer. I valet
            i höstas hamnade vi långt vid sidan av det målet. Sverige gjorde
            ett val delvis i opposition mot den borgerliga regeringens katastrofala
            ekonomiska politik. De rika blev rikare och de med lägre inkomster
            fick behålla mindre. Bankerna trollade bl.a.
          </note>
          <note>
            bort hundratals miljarder. Arbetslösheten steg så gott som oreglerat.
            Det är ganska märkligt att höra den gamla fyrpartiregeringen klaga
            på arbetslösheten.
          </note>
          <note>
            På grund av nedskärningar och hög arbetslöshet valde svenska
            folket bort den borgerliga regeringen.
          </note>
          <note>
            Då trodde folket att det skulle byta till sig en socialdemokratisk
            regering i ordets gamla betydelse. En sådan regering skulle visserligen
            spara, men bördorna skulle bäras av dem som kunde bära dem.
          </note>
          <note>
            Massor av neddragningar drabbar nu familjerna.
          </note>
          <note>
            Det har alltså inte blivit så att det är de som kan bära bördorna
            som får skära ner, utan man skär jäms över.
          </note>
          <note>
            Arbetslösa, även lågavlönade, får 75 %. I föräldraförsäkringen
            får även de lågavlönade 75 %. Det är likadant med sjukförsäkringen.
            Barnbidragen sänks till
          </note>
          <note>
            640 kr för alla. Studiehjälpen för 16-20-åringar sänks för alla.
            CSN-kortet dras in för gymnasie- och högskolestuderande.
          </note>
          <note>
            Bostadsbidragen sänks även för personer med låga pensioner. Den
            här debatten gäller familjepolitiken, men man har talat litet
            för litet om pensionärerna. Två pensionärer bildar väl också en
            familj. Ensamstående har ännu svårare att klara sig. Barntillägget
            tas bort för vuxenstuderande. Avgifter på medicin och läkarbesök
            höjs. Högkostnadsskyddet höjs gång på gång.
          </note>
          <note>
            Förtidspensionärer, även de med låg pension, får hundratals -
            400-700 - kronor mindre per månad beroende på hur man räknar.
          </note>
          <note>
            Många av förtidspensionärerna har också minderåriga barn och
            drabbas dessutom av övriga nedskärningar och prishöjningar. De
            blir dubbelt drabbade -
          </note>
          <note>
            även av egenavgifter, höjda skatter och kommunalskatter.
          </note>
          <note>
            Familjernas ekonomiska situation har på ett drastiskt och orättvist
            sätt försämrats. Alla skall spara nästan lika mycket, oavsett
            om de tjänar 10 000 eller
          </note>
          <note>
            30 000 kr per månad.
          </note>
          <note>
            Miljöpartiet vill spara på ett fördelningsmässigt solidariskt
            sätt och skydda låginkomstgrupperna, bl.a.
          </note>
          <note>
            genom ett samtidigt generellt och behovsprövat barnbidrag inbegripet
            flerbarnstilläggen. Vi skulle alltså höja barnbidraget med 250
            kr i månaden om vi fick bestämma. Det ger en god fördelningsprofil
            och ökar statens inkomster med ca 400 miljoner kronor jämfört
            med regeringens förslag, vilket innebär en besparing från tidigare
            år med 2,5 miljarder.
          </note>
          <note>
            Vi ställer alltså upp på besparingarna. Vi vill bara att besparingen
            skall bli rättvisare så att man skyddar låginkomsttagarna. Det
            allmänna barnbidraget är en mycket viktig del i den generella
            välfärdspolitiken.
          </note>
          <note>
            Det visar på samhällets positiva syn på barnen och bidrar till
            goda uppväxtvillkor för dem. Barnbidraget har särskilt stor betydelse
            för familjer med låga inkomster och utgör ett viktigt komplement
            till yrkesinkomsterna. De personer som har de allra lägsta inkomsterna
            skulle med vårt förslag få 1 000 kr i barnbidrag. Vi vet att man
            måste spara. Vi har gått med på besparingarna av den orsaken.
          </note>
          <note>
            När det gäller förtidspensionerna accepterar vi inte neddragningarna
            särskilt för personer med låga pensioner. Många av förtidspensionärerna
            har låga pensioner. Här återfinns det brutna taket, som vi har
            talat om många gånger. När det gäller belopp upp till
          </note>
          <note>
            12 000 kr i månaden skall man få högre ersättning och för resten
            skall man få lägre ersättning. Vi har satsat
          </note>
          <note>
            400 miljoner på förtidspensionärerna.
          </note>
          <note>
            Vi vill ha kvar resebidrag för vuxenstuderande för statens skolor
            för vuxna i Härnösand och Norrköping.
          </note>
          <note>
            Det är en liten summa. Vi kan inte förstå vad det är för mening
            med att inte behålla det. Jag tror att det gäller 6 miljoner på
            18 månader. Vi vill också behålla
          </note>
          <note>
            CSN-kortet och de 280 miljonerna som barntillägget för vuxenstuderande
            beräknas kosta.
          </note>
          <note>
            För att klara sig i det socialdemokratiska samhället bör man
            vara ung, svensk, rik, frisk, man och bosatt i storstad. Då klarar
            man sig ganska bra.
          </note>
          <note>
            Det var det viktigaste jag ville säga på det här området. Jag
            tänker även prata litet om CSN-kortet, eftersom det hänger ihop
            med den här finansieringen.
          </note>
          <note>
            Barnen får ta ännu mer ansvar för sin egen ekonomi än tidigare
            på grund av arbetslöshet och familjernas dåliga ekonomiska standard.
            Då är det mycket hårt att ta bort de här resebidragen genom CSN-kortet.
            Det gäller även studenter. Innan de har bildat egna familjer hör
            de faktiskt till den ursprungliga familjen. De behöver komma hem
            och träffa sina föräldrar och vänner. Om de väljer en studieort
            långt hemifrån, vilket vi nu skall kunna göra, missar de chansen
            att behålla en god kontakt med sina föräldrar. Det här tycker
            jag är mycket viktigt.
          </note>
          <note>
            Jag skall nu tala om de allra svagaste i samhället.
          </note>
          <note>
            Till de allra svagaste hör även de handikappade, men jag tar
            inte upp den gruppen just nu. Den grupp jag avser har vi alla
            sett. Det är inte pojkar som letar tomglas för att utöka veckopengen
            utan vuxna män och kvinnor som samlar tomburkar för sitt uppehälle.
          </note>
          <note>
            De flesta som går förbi vänder bort ansiktet eller ser rakt fram.
            Några tittar nyfiket.
          </note>
          <note>
            Jag talar om de hemlösa. Man säger att de är ca
          </note>
          <note>
            6 000 i Stockholm, varav 1 000 är kvinnor. Kanske är de sammanlagt
            10 000 i Sverige. Men redan på 60-
          </note>
          <note>
            talet ansågs de vara 6 000 i Stockholm. Åren 1988-
          </note>
          <note>
            1991, då Miljöpartiet satt i riksdagen och jag arbetade med de
            här frågorna, förmodade man samma antal.
          </note>
          <note>
            Även i dag får vi samma siffror, som jag inte längre tror på.
            De hemlösa har blivit fler, men det är inte precis de människor
            som låter skattskriva sig, som går att räkna in.
          </note>
          <note>
            Reportage i tidningar, TV och radio saknas inte, sådana kommer
            med jämna mellanrum. Vi är alltså informerade. Det politiska etablissemanget
            - åtminstone i riksdag och regering - står handfallet. Jag vet
            att man gör det i kommunerna också. Det här är en svår fråga.
            Det finns ingen orsaksanalys. Den saknas.
          </note>
          <note>
            Det förekommer att man säger att det här beror på att mentalsjukhusen
            har avvecklats. Det finns några hemlösa som kommer från mentalsjukhusen.
            De allra svagaste av de hemlösa är de som kommer från mentalsjukhusen
            och som har blivit missbrukare. De dör undan ganska snabbt.
          </note>
          <note>
            Ibland säger man också att det är fråga om människor som frivilligt
            vill ha det så här. Det kanske finns några som vill det. De finns,
            men de är få.
          </note>
          <note>
            Det finns således ingen saklig analys. Den lyser med sin frånvaro.
            Vi vet inte om det främst handlar om brist på resurser och organisation
            eller brist på samarbete mellan olika sociala instanser och nivåer.
          </note>
          <note>
            Jag vet att man jobbar mycket med det här. Jag har själv varit
            ute och tittat på i stort sett alla hem i
          </note>
          <note>
            Stockholm där uteliggare övernattar.
          </note>
          <note>
            Det är en stor brist på sängplatser under vintern.
          </note>
          <note>
            Det finns många som arbetar med det här inom socialen, Frälsningsarmén
            och andra organisationer. Det finns människor som är mycket berörda
            av det här.
          </note>
          <note>
            Redan 1990 svarade Bengt Lindqvist på en av mina frågor med att
            säga att vi måste ta tag i var och en av dessa människor och inte
            släppa taget förrän de har fått fotfäste i tillvaron igen. Han
            sade att vi måste erkänna det här problemet. Det är förvisso erkänt
            i dag. Men vad har gjorts? Man har i stort sett inte gjort någonting.
            Man måste ge dem en sängplats även om de inte förmår vara nyktra.
            De ligger 14 stycken i ett rum. Det är vad de står i kö för. Det
            är således inte fråga om några kostsamma lägenheter.
          </note>
          <note>
            De som har det svårast, förutom missbrukarna, är kvinnorna. De
            är delvis dolda. Vid Stadsgården finns ett hem för ungefär tolv
            kvinnor. Det är alltså mycket viktigt att man speciellt ser över
            kvinnornas situation.
          </note>
          <note>
            De är också ofta prostituerade. Vi vill att 10 miljoner av statens
            pengar skall delfinansiera boendet för de hemlösa, i första hand
            i storstäderna.
          </note>
          <note>
            Vi har en lösning. Vi vill ge Socialstyrelsen i uppdrag att utforma
            direktiv för hur kommunerna skall arbeta i det här avseendet.
            Behovet av sängplatser måste uppskattas. Först när de här människorna
            har fått en sängplats eller någonstans att sova och någonting
            att äta, kan man möjligen tänka sig att rehabilitera dem. Det
            är naturligtvis målet. Alla går inte att rehabilitera, men de
            har ändå rätt att få ett värdigt liv den tid de har.
          </note>
          <note>
            Det händer faktiskt att familjer och att mannen -
          </note>
          <note>
            oftast - blir bostadslös. Det kan gå mycket snabbt utför för
            dem. De kan ha sitt jobb kvar kanske en viss tid, men de klarar
            inte av att arbeta om de inte har någonstans att bo.
          </note>
          <note>
            Jag tycker att det är viktigt att riksdagen griper tag i det
            här och att man ställer krav på att kommunerna gör insatser. De
            har också en svår ekonomisk situation, men här måste man göra
            någonting. Det är inte billigt för kommunen med hemlösa personer.
            De svårare fallen kostar t.ex. någon miljon i sjukvård om året.
            Det är billigare att låta dem bo någonstans.
          </note>
          <note>
            Jag vill nämna något om punktskriftsbiblioteket.
          </note>
          <note>
            Mycket få synskadade och blinda kan läsa punktskrift så bra att
            de kan läsa böcker. En kunskap kan gå förlorad. De har både nytta
            och glädje av att kunna punktskrift - både i Sverige och internationellt.
            Därför har vi satsat en blygsam summa på punktskriftsbiblioteket
            - 1 miljon kronor.
          </note>
          <note>
            I övrigt instämmer jag i tidigare yrkanden från
          </note>
          <note>
            Miljöpartiet.
          </note>
          <note>
            Anf. 94 ULLA-BRITT HAGSTRÖM (kds)
          </note>
          <note>
            Fru talman! Finns det något skönare än harmoniska barn? Som lärare
            under några decennier har jag mött dem. De finns i skolan, med
            sin nyfikenhet, kreativitet och lust att lära. Samhället måste
            ge sitt stöd till goda miljöer för barn. Det finns också barn
            som jag har undrat över hur de har kraft och ork att komma till
            skolan för att arbeta och lära sig. Det är barn från svåra familjeförhållanden.
            Samhället måste ha råd att ge dessa barn extra stöd.
          </note>
          <note>
            Att vara förälder är det finaste som finns. Inget ansvar och
            ingen uppgift kan vara större än att ge barn trygghet och en god
            fostran. Föräldrarnas kravlösa kärlek, engagemang och intresse
            för sina barn är av avgörande betydelse för barnens utveckling
            och kan knappast ersättas av någon samhällelig instans. Ett barn
            behöver båda sina föräldrar. Det är i familjen som grunden läggs
            för vår karaktär, våra värderingar och vår förmåga. Jag vill därför
            se en konstruktiv familjepolitik.
          </note>
          <note>
            Familjepolitiken måste inriktas på att ge de enskilda familjerna
            huvudansvaret för besluten om omsorgen om barnen. Det måste finnas
            daghemsplatser, familjedaghemsplatser, olika former av alternativ
            barnomsorg osv. Det måste också finnas möjlighet till stöd så
            att föräldrarna kan få mer tid med barnen.
          </note>
          <note>
            Därför var det ytterst beklagligt att vårdnadsbidraget inte fick
            chansen. Det var också klåfingrigt att ta bort möjligheterna för
            enskild barnomsorgsverksamhet och göra den helt beroende av kommunens
            goda vilja.
          </note>
          <note>
            Det är som katten på råttan och råttan på repet - staten på kommunen
            och kommunen på familjen. Var finns valfriheten? Den enskilda
            familjen måste ges en reell chans att välja barnomsorg. Det är
            föräldrarna som bäst känner barnen, inte kommunen. Det är också
            föräldrarnas ansvar att fostra barnen, inte i första hand kommunens.
            Själv har jag haft förmånen att ha mina fyra barn på dagis. Jag
            var kund 1972-1992. Eftersom barnen kom vid litet olika tidpunkter
            har jag faktiskt varit kund till samma dagis under en 20-årsperiod.
            På
          </note>
          <note>
            Luciamorgonen sjöng alltid mina barn: inget dagis synes än. Jag
            lyckades aldrig lära dem den rätta strofen. För dem var dagis
            så naturligt. För mig har det varit en mycket bra lösning. Jag
            vill heller inte sticka under stol med att jag har subventionerats
            en hel del ekonomiskt för min barnomsorg.
          </note>
          <note>
            Fru talman! För en annan familj krävs en annan lösning. Vårdnadsbidrag
            skapar större rättvisa eftersom också de föräldrar som inte har
            valt att använda den offentliga barnomsorgen ges ett offentligt
            stöd.
          </note>
          <note>
            Varje familj måste få avgöra hur den vill ordna sin barnomsorg.
            Kan det var någonting som är gammaldags och reaktionärt? Det kan
            jag inte förstå. Statens och kommunens uppgift måste vara att
            underlätta familjens önskemål och inte att styra familjens val.
          </note>
          <note>
            När nu staten har dragit in vårdnadsbidraget är det orimligt
            att kommunerna skall vara förbjudna att betala ut ersättning till
            barnfamiljerna. När inte storebror vill ser han också till att
            inte lillebror får. Barnomsorgslagen och vårdnadsbidraget måste
            vara reformer som går hand i hand. Kommunerna förlorar 5
          </note>
          <note>
            miljarder. Barnomsorgsköerna växer. Det bekymrar inte Göran Persson
            som också kan tänka sig att sätta kommunerna under tvångsförvaltning,
            enligt det besked som vi fick i går. Återigen är katten på råttan
            och råttan på repet. Detta handlar om förmynderi och inte om kommunalt
            självstyre.
          </note>
          <note>
            Vi kristdemokrater var med och drev igenom en bra reform. Vårdnadsbidraget
            kostade 24 000 per år för staten, och för kommunerna uppstod en
            ren vinst.
          </note>
          <note>
            En nyproducerad barnomsorgsplats för barn mellan ett och tre
            år kan kosta kommunerna över 100 000 kr.
          </note>
          <note>
            Vårdnadsbidraget var också ett led i utvecklingen mot att familjer
            skulle kunna ordna barnomsorgen mer flexibelt. Det var en rättvisereform.
            Intresset blev så stort att 70 % av alla familjer med barn mellan
            ett och tre år valde vårdnadsbidraget. Av dem som fick vårdnadsbidraget
            tog nästan 70 % ut hela beloppet, vilket innebär att de antingen
            hade privat barnomsorg eller att föräldrarna skötte barnomsorgen
            själva. Då skall man beakta att vårdnadsbidraget var väldigt lågt.
            Det skulle egentligen behöva vara mycket högre. För de
          </note>
          <note>
            30 % som inte fick vårdnadsbidrag förändrades ingenting.
          </note>
          <note>
            Det är mycket viktigt att vi undanröjer hinder för kommunen att
            uppfylla de mål och lagar som staten har bestämt. Om inte staten
            vill ge vårdnadsbidrag, vilket vi helst vill, måste det kommunala
            självstyret främjas, så att kommuninvånarna kan få del av den
            service som de önskar. Kommunerna är olika och har olika förutsättningar.
            Därför är det viktigt att de får de bästa förutsättningarna, och
            även handlingsfrihet, för att uppfylla kommuninvånarnas behov.
            Alla familjer är inte lika. Alla har inte nio-till-fem-jobb. Många
            barnfamiljer bor i glesbygden, där det kanske inte finns något
            kommunalt daghem eller där det är mycket stora avstånd till kommunal
            barnomsorg.
          </note>
          <note>
            För att kommunerna skall kunna leva upp till barnomsorgslagens
            intentioner vill vi i första hand återinföra det statliga vårdnadsbidraget,
            men vi tycker också att kommunerna borde få möjlighet att betala
            någon form av ersättning direkt till de familjer som önskar och
            behöver en sådan. Detta stöd kan kallas kommunal vårdlön. Om ett
            statligt vårdnadsbidrag skulle återinrättas - om man äntligen
            kunde släppa på prestigen eftersom barnfamiljerna vill ha detta
            bidrag
          </note>
          <note>
            - skulle kommunerna ha möjlighet att komplettera för syskon i
            stället.
          </note>
          <note>
            Fru talman! I samband med att vårdnadsbidraget togs bort togs
            också möjligheten till tjänstledighet bort. Tala om förmyndarsamhälle!
            Rimligen kan inte rätten till tjänstledighet under tre år belasta
            statskassan, om det nu handlar om ekonomin. Det är viktigt att
            denna rätt finns kvar för föräldrar som önskar och behöver den.
            Regeringen borde släppa på sin prestige och återinföra vårdnadsbidraget
            tillsammans med avdrag för styrkta barnomsorgskostnader och rätt
            till tjänstledighet till dess att barnet har fyllt tre år. Chatrine
            Pålsson har redan yrkat bifall till reservation 4.
          </note>
          <note>
            Därför tar jag inte upp den.
          </note>
          <note>
            Separationerna ökar mest i familjer med små barn.
          </note>
          <note>
            1992 gick 50 000 par skilda vägar. Det är en ökning med 10 000
            jämfört med 1986. I går besökte vi Psykologförbundet. Där diskuterades
            ökningen av antalet anmälda till barn- och ungdomspsykiatrin i
            landet.
          </note>
          <note>
            Det senaste året har det skett en ökning på upp till
          </note>
          <note>
            40 % på olika håll i landet. Man talade om mellan 15
          </note>
          <note>
            och 40 %. Samhället måste ge familjerna sitt stöd.
          </note>
          <note>
            När det går så långt som till BUP är det en dyr kostnad. Ett
            bättre stöd till barnfamiljer skulle kunna förebygga detta.
          </note>
          <note>
            Tyvärr kan flera barnfamiljer tvingas begära socialbidrag. Det
            är fel att familjer skall behöva begära socialbidrag på grund
            av att de har barn. Jag tycker att socialbidrag är en god service
            och en rättighet som verkligen behövs, men man skall inte vara
            beroende av det om man har barn. Egentligen kan man konstatera
            att kommunerna redan har svarat på detta. Man har nödgats höja
            skatten med i genomsnitt 45 öre. I
          </note>
          <note>
            kommunerna finns nämligen barnen, de medelålders, familjerna
            och de äldre. Det handlar om medborgare som är beroende av insatser
            från kommun, landsting och staten.
          </note>
          <note>
            Hushållsekonomin försvagas från 1994 till 1996.
          </note>
          <note>
            Det tillkommer många förluster för barnfamiljer, men man kan
            bara titta på barnbidragen. För ett hushåll med ett barn handlar
            det om drygt 1 000 kr per år. För ett hushåll med två barn handlar
            det om ca 2 500 kr.
          </note>
          <note>
            För ett hushåll med tre barn - nu accelererar det -
          </note>
          <note>
            handlar det om ca 5 000 kr. För ett hushåll med fyra barn handlar
            det om drygt 7 000 kr. För ett hushåll med fem barn handlar det
            om mellan 9 000 och
          </note>
          <note>
            10 000 kr. Och för ett hushåll med sex barn handlar det om ungefär
            12 000 kr. Jag menar att vi har långt till målet att försörjningsbördan
            skall vara avgörande.
          </note>
          <note>
            Snarare försvårar regeringen medvetet för familjer som önskar
            ha flera barn.
          </note>
          <note>
            I Sverige har vi haft generella barnbidrag sedan
          </note>
          <note>
            1948. Idén är att skillnader mellan barnfamiljer och icke-barnfamiljer
            skall utjämnas. Man kan i dagens ekonomiska läge dock fråga sig
            om det är rimligt att ge ett bidrag till dem som inte behöver
            det. Vissa ser inte ens barnbidraget. Det går direkt in på bankboken,
            medan andra, trots barnbidraget, kämpar för sin ekonomi. Barn
            får för vissa familjer inte bli en orsak till att de måste söka
            socialbidrag. Jag återupprepar detta.
          </note>
          <note>
            Vi kristdemokrater vill svara med att återinföra vårdnadsbidraget,
            att sänka den generella delen av barnbidraget med 150 kr för att,
            märk väl, använda detta utrymme till bostadsbidragets barnrelaterade
            del. Då får vi en fördelningspolitik som kan hjälpa de familjer
            som har det kärvt ekonomiskt. Antalet hushåll med bostadsbidrag
            ökade mellan 1993 och 1994
          </note>
          <note>
            med drygt 80 000. Två tredjedelar av den ökningen stod hushåll
            med barn för. Vi tycker att bostadsbidraget bör gälla alla barn
            i familjen. Det skulle innebära att begränsningen till tre barn
            upphör. Bidraget skall också gälla det fjärde barnet osv. En ytterligare
            höjning för det fjärde barnet kompenserar förändringen i flerbarnstilläggen.
            Vi kristdemokrater vill uppnå solidaritet och framför allt fördela
            stöd rättvist till familjer som behöver det. Vi tycker att regeringen
            visar prov på en negativ inställning till flerbarnsfamiljer. Jag
            hoppas att det inte är en medveten intolerant hållning. Andra
            europeiska länder premierar familjer med flera barn. Vi kristdemokrater
            vill att flerbarnstillägget skall vara relaterat till barnbidraget.
            Det skall vara 50 % av barnbidraget för det tredje barnet och
            100 % för det fjärde barnet och följande barn.
          </note>
          <note>
            Detta har vi beskrivit i reservation nr 15 av Chatrine
          </note>
          <note>
            Pålsson. Jag stöder den.
          </note>
          <note>
            Fru talman! Som jag ser det skulle socialdemokrater och kristdemokrater
            ha kunnat träffa en uppgörelse om ett behovsprövat barnbidrag
            innehållande flerbarnstillägg. Den möjligheten har vi inte fått.
            I stället blir det en felaktig fördelningspolitik som inte tar
            hänsyn till ekonomiskt svaga familjer. Dessutom blir det enligt
            regeringens förslag ensamföräldrar och stora barnfamiljer som
            får bära bördorna. Regeringen borde, enligt min mening, bättre
            studera Europakonventionen. Det borde också Centern göra. Genom
            sänkt matmoms menar Centern att flerbarnsfamiljer kompenseras.
            Om staten skall styra att flerbarnsfamiljerna skall äta sig ur
            krisen är det så, men den lokala demokratin borde stå för ett
            större självbestämmande.
          </note>
          <note>
            Låt familjerna själva bestämma hur de vill fördela pengarna!
          </note>
          <note>
            Det är också angeläget att den aviserade översynen av familjestödet
            kommer i gång. Denna översyn bör belysa effekterna av flera olika
            åtgärder, t.ex.
          </note>
          <note>
            beskattade barnbidrag, skattereduktion, behovsprövade barnbidrag,
            förstärkt stöd till familjer med små barn osv. Vid ett besök på
            Riksförsäkringsverket nyligen fick vi veta att det inom ramen
            för samhällets stöd till barnfamiljer finns 46 specialdestinerade
            stöd;
          </note>
          <note>
            jag bad om en upprepning av siffran. Jag trodde nämligen inte
            att det fanns 46 sådana. Det kommer att göras en kartläggning
            i sommar för att man skall få en större överblick.
          </note>
          <note>
            Fru talman! Till sist vill jag säga att vi kristdemokrater vill
            se en annan tingens ordning för familjerna och en mer solidarisk
            fördelningspolitik.
          </note>
          <note>
            Jag skall lämna familjepolitiken och tacka för reservation nr
            26 om små väl fungerande vårdhem av
          </note>
          <note>
            Sten Svensson m.fl. Den stöder min motion om ansvarsfördelningen
            när det gäller vården av vissa grupper av psykiskt sjuka personer.
          </note>
          <note type="speaker">
            Anf. 95 ULLA HOFFMANN (v)
          </note>
          <note>
            Fru talman! Kunden Ulla-Britt Hagström får tillsammans med Kerstin
            Warnerbring in vårdnadsbidraget i debatten. Jag har inte tagit
            upp det, eftersom jag trodde att den debatten var slut och att
            vi skulle slippa den.
          </note>
          <note>
            Ulla-Britt Hagström berättar att barnomsorgsköerna växer. Det
            problemet tror hon skulle lösas om man inför ett vårdnadsbidrag
            på 2 000 kr. Hur då? Det är klart att man löser problemet med
            barnomsorgskön om kvinnorna stannar hemma. Eller förväntar man
            sig att mormor eller farmor skall ta hand om barnbarnet?
          </note>
          <note>
            Jag var med och startade en förening som heter
          </note>
          <note>
            MFMV. Det står för Mormödrar och farmödrar mot vårdnadsbidrag.
            Detta gjorde jag av den enkla anledningen att jag inte har tid
            att ta hand om mitt barnbarn.
          </note>
          <note>
            Separationerna ökar i familjer med små barn, säger Ulla-Britt
            Hagström. Det är helt riktigt. Hon menar att samhället måste ge
            stöd till dessa familjer. Det tycker jag också är riktigt. Men
            till skillnad från Ulla-
          </note>
          <note>
            Britt Hagström menar jag att det bästa stödet är en bra barnomsorg
            som kan ge barnen stöd när familjerna spricker. Det kan, om inte
            annat, AnnBritt Grünewald som är en annan av grundarna till MFMV,
            vittna om.
          </note>
          <note>
            Anf. 96 ULLA-BRITT HAGSTRÖM (kds) replik
          </note>
          <note>
            Fru talman! Vad jag talar om är valfrihet. Det är familjerna,
            mamma och pappa, som bäst känner barnen och vet vad barnen bäst
            behöver. Det är inte bättre att, som nu är fallet, barnomsorgsköerna
            ökar i kommunerna och att kommunerna svarar med större barngrupper.
            Jag skulle vilja se om det kan vara så mycket bättre för ett barn
            som upplevt en separation att hamna i en stor grupp, med de möjligheter
            till personal osv. som finns i och med de besparingar och indragningar
            som kommer att bli i kommunerna i framtiden, om nu föräldrarna
            anser att de klarar att hitta andra lösningar med de 2 000 kronorna.
            De kan ju också gå ner i arbetstid och få mer tid för barnen.
          </note>
          <note>
            Om föräldrarna anser att 2 000 kr räcker för att hitta en annan
            lösning, varför skall vi från samhällets sida förvägra dem det,
            när vi tjänar väldigt mycket på det? Jag tycker att det är fel.
            Barnen behöver stöd.
          </note>
          <note>
            Anf. 97 ULLA HOFFMANN (v) replik
          </note>
          <note>
            Fru talman! Det är ingen som har ifrågasatt att barnen behöver
            stöd. Jag delar Ulla-Britt Hagströms uppfattning om just nedskärningarna
            i den kommunala ekonomin. Det är någonting som vi inte skall ställa
            upp på, för det kommer ytterst att drabba just barnomsorgen. Om
            barnomsorgsköerna ökar vore det bättre att satsa på den kommunala
            ekonomin än att satsa på vårdnadsbidrag, enligt min mening.
          </note>
          <note>
            Anf. 98 ULLA-BRITT HAGSTRÖM (kds) replik
          </note>
          <note>
            Fru talman! Det är bara det att vi får satsa kanske fyra gånger
            mera för ett barn i den kommunala ekonomin. Jag har inte siffrorna
            här. Jag räknade ut hemma i kommunfullmäktige i Skövde vad jag
            skulle ha sparat in åt samhället om jag, i stället för att ha
            subventionerad barnomsorg under denna långa tid, hade velat välja
            vårdnadsbidraget. Det är stor skillnad. Detta skulle räcka till
            mycket mera stöd åt de barn som verkligen behöver, medan familjerna
            finge möjlighet att själva bestämma och ha mera tid för sina barn.
            Det är denna valfrihet jag eftersträvar.
          </note>
          <note type="speaker">
            Anf. 99 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Jag begärde en replik på Ulla-Britt
          </note>
          <note>
            Hagström när hon tog upp den sänkta matmomsen.
          </note>
          <note>
            Ulla-Britt Hagström säger sig tro att Centern tror att småbarnsfamiljerna
            skall äta sig ur krisen. Samtidigt efterlyser Ulla-Britt Hagström
            fördelningspolitiska instrument.
          </note>
          <note>
            Jag finner det på sin plats att påpeka för Ulla-Britt
          </note>
          <note>
            Hagström att sänkt matmoms är ett utomordentligt bra fördelningspolitiskt
            instrument. Det är just de familjer som har låga inkomster som
            får använda största delen av sina inkomster till livsnödvändigheter
            som mat och boende. Därför är det för dem viktigt med sänkta kostnader
            för det. Skulle det händelsevis bli någonting över av inkomsten
            har man då möjlighet att kosta på sig någonting annat än maten.
          </note>
          <note>
            Anf. 100 ULLA-BRITT HAGSTRÖM (kds)
          </note>
          <note>
            replik
          </note>
          <note>
            Fru talman! Jag ber om ursäkt om jag spetsade till det litet.
            Visst har flerbarnsfamiljerna nytta av detta.
          </note>
          <note>
            Men detta är ju en satsning som är lika för alla i hela landet,
            både barn och vuxna, både väl bemedlade och icke väl bemedlade
            osv. Den ger inte heller någonting till statskassan utan tar från
            de besparingar vi hade kunnat göra. Hade vi kunnat ta hela den
            summan och satsa på de familjer som verkligen behöver stöd, hade
            det varit en fördelningspolitisk satsning i stället.
          </note>
          <note type="speaker">
            Anf. 101 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Som jag sade innan är det en fördelningspolitisk
            satsning därför att den gynnar småbarnsfamiljerna mest, även om
            själva matmomssänkningen slår igenom för alla olika lönegrupper.
          </note>
          <note>
            Det finns också en annan viktig del i detta som kommer att komma
            barnfamiljerna till del så småningom, nämligen att sänkt matmoms
            kan verka återhållsamt på lönerörelsen. Det gör att vi kanske
            undviker inflation. Det har också en stor betydelse för KPI, alltså
            konsumentprisindex, som på sikt kommer att ha betydelse för svensk
            ekonomi. Följaktligen kan detta på flera olika områden vara bra
            för småbarnsfamiljerna. Det är ett fint fördelningspolitiskt instrument.
          </note>
          <note type="speaker">
            Anf. 102 MARIANNE JÖNSSON (s)
          </note>
          <note>
            Fru talman! Vi socialdemokrater vill att Sverige i framtiden
            skall vara ett välfärdsland där människor har arbete och där de
            offentliga finanserna är i balans.
          </note>
          <note>
            Detta kräver kraftfulla insatser för ekonomisk tillväxt, ökad
            sysselsättning och sanerade statsfinanser.
          </note>
          <note>
            Budgetunderskottet gör det nödvändigt att minska utgifterna på
            en rad områden. Effekterna av sådana åtgärder blir kännbara för
            många människor. Alternativet med fortsatt höga räntor och långvarig
            ekonomisk kris skulle dock drabba barnfamiljer, ungdomar och många
            äldre ännu hårdare.
          </note>
          <note>
            För att ränteutgifterna inte skall tränga undan välfärden måste
            statsskuldens utveckling vändas. Detta är nödvändigt för framtiden
            och främst för barnens skull.
          </note>
          <note>
            Fru talman! Vi föreslår att de nödvändiga besparingarna görs
            på transfereringar, bidrag och subventioner. Vi vill så långt
            det är möjligt värna de sociala verksamheterna i omsorgen, skolan
            och hälso- och sjukvården.
          </note>
          <note>
            Vi anser att alla, oberoende av inkomst, skall ha tillgång till
            bra barnomsorg, god utbildning, hälsooch sjukvård och äldreomsorg
            av hög kvalitet.
          </note>
          <note>
            Tillgång till omsorg, utbildning och vård bidrar till att skapa
            förutsättningar för ökad tillväxt och sysselsättning.
          </note>
          <note>
            Vi anser att rättvist fördelade välfärdstjänster och en väl utbyggd
            social infrastruktur är en förutsättning för ett modernt samhälle
            där både män och kvinnor förvärvsarbetar.
          </note>
          <note>
            Den socialdemokratiska familjepolitiken är en viktig del av den
            generella välfärdspolitiken. Den sätter barnens bästa i främsta
            rummet. Målet är att ge barnen en god start i livet och ge båda
            föräldrarna rätt till nära och tidiga relationer med sina barn
            och möjlighet att delta i arbetslivet.
          </note>
          <note>
            Vi vill värna alla barns rätt till barnomsorg av god kvalitet.
            Barnomsorgen skall i samarbete med föräldrarna ge omvårdnad och
            skapa goda förutsättningar för varje barns utveckling.
          </note>
          <note>
            Fru talman! Sverige har under en rad av år haft både hög kvinnlig
            förvärvsfrekvens och höga födelsetal. Föräldraförsäkringen, barnomsorgen
            och en arbetsmarknad som accepterar deltidsarbete har gjort det
            möjligt för både kvinnor och män att förena familj och förvärvsarbete
            också under den tid barnen är små.
          </note>
          <note>
            Så vill vi socialdemokrater att det skall vara även i framtiden.
            Det synsättet har präglat de prioriteringar vi gjort när vi nu
            tvingas lägga fram förslag om nedskärningar i välfärdssystemen.
          </note>
          <note>
            Vi vill behålla den nuvarande inriktningen av familjepolitiken
            eftersom den erbjuder familjerna flexibla lösningar.
          </note>
          <note>
            Det statsfinansiella läget gör det nödvändigt att sänka nivån
            på barnbidraget. Vi föreslår att det görs med 110 kr per barn
            och månad. Det är dock viktigt att det behåller sin generella
            karaktär. Barnbidragen tillförsäkrar alla barnfamiljer ett grundläggande
            ekonomiskt stöd. Grundtanken är att alla barn i samhället är lika
            mycket värda och att barnen är allas ansvar.
          </note>
          <note>
            Barnbidraget är en viktig del i det generella välfärdssystemet
            som bygger på att vi skall ha så få inkomstprövade bidrag som
            möjligt. Barnbidragen ger inga besvärliga tröskeleffekter, har
            en enkel administration och innebär ingen sortering och inget
            utpekande. Barnbidraget är ett stöd till alla barn på lika villkor.
            Och så vill vi att det skall förbli.
          </note>
          <note>
            Flerbarnstillägget får man i dag fr.o.m. det tredje barnet. De
            förändringar som vi nu föreslår kommer att genomföras successivt.
            Reglerna kommer att ändras så att inga nya flerbarnstillägg betalas
            ut efter den 1
          </note>
          <note>
            januari 1996. De som nu får flerbarnstillägg kommer med andra
            ord att få behålla dem.
          </note>
          <note>
            Fru talman! Förvärvsarbete är den faktor som har störst betydelse
            för familjernas ekonomi. Därför är det vår viktigaste uppgift
            nu att få fart på tillväxten och att fortsätta bekämpa arbetslösheten.
          </note>
          <note>
            De nedskärningar vi nu föreslår är ett led i detta arbete. Vi
            tänker inte låta statsskulden tränga undan välfärdssamhället.
          </note>
          <note>
            Det är vår avsikt att även framtidens socialdemokratiska välfärdssamhälle
            skall innehålla familjepolitik med föräldraförsäkring, god barnomsorg
            och barnbidrag till alla barn på lika villkor.
          </note>
          <note>
            Fru talman! Jag yrkar bifall till utskottets hemställan beträffande
            inriktningen på familjepolitiken och familjer och barn och avslag
            på samtliga reservationer.
          </note>
          <note>
            Anf. 103 LISELOTTE WÅGÖ (m) replik
          </note>
          <note>
            Fru talman! I inlägget pratar Marianne Jönsson om rättvisa och
            flexibla lösningar. Jag vill då ställa en fråga till Marianne
            Jönsson. Vad är det för rättvisa när många familjer ställs utanför
            samhällets stöd? Vad är det för flexibla lösningar som Marianne
            Jönsson pratar om? Utskottsmajoriteten har ju de facto försvårat
            för alternativ barnomsorg, och man har tidigare här i riksdagen
            fattat beslut om att avskaffa vårdnadsbidraget.
          </note>
          <note>
            Känner Marianne Jönsson till att det i Malmö finns familjer som
            i dag går på socialbidrag, familjer som tidigare kunde klara sin
            försörjning genom en deltidssysselsättning med det tillskott vårdnadsbidraget
            gav? Köerna till barnomsorgen i Malmö är nämligen så långa att
            de familjerna inte har några möjligheter att få in sina barn i
            kommunal barnomsorg. Jag skulle gärna vilja att Marianne Jönsson
            i sitt replikskifte med mig utvecklade litet vad som ligger bakom
            orden rättvisa och flexibla lösningar, om vi nu skall tala om
            alla barnfamiljer i Sverige.
          </note>
          <note>
            Anf. 104 MARIANNE JÖNSSON (s) replik
          </note>
          <note>
            Fru talman! Jag vet att vår familjepolitik har innehållit mycket
            rättvisa och innebär en rättvis fördelning genom att vi har en
            bra föräldraförsäkring, en god barnomsorg och barnbidrag. Anledningen
            till att kommunerna fick tillbaka möjligheten att själva bestämma
            över alternativ barnomsorg var att man måste ge kommunerna möjlighet
            att planera och se vad de har råd till. Om man hade fått lov till
            etablering av vilken barnomsorg som helst i kommunerna, skulle
            de ekonomiska möjligheterna ha varit ännu sämre än i dag.
          </note>
          <note>
            Anf. 105 LISELOTTE WÅGÖ (m) replik
          </note>
          <note>
            Fru talman! Nu är väl barnomsorgen inte i första hand till för
            de kommunala förvaltningarna utan för barnen. Jag upprepar med
            envishet frågan: Vad erbjuder Marianne Jönsson de familjer som
            i dag inte kan få kommunal barnomsorg, därför att den inte är
            tillräckligt utbyggd? Det kan också vara så att den kommunala
            barnomsorgen inte passar familjens behov.
          </note>
          <note>
            Vad erbjuder Marianne Jönsson just de barnfamiljerna för flexibla
            lösningar? Vad står ordet rättvisa för?
          </note>
          <note>
            Anf. 106 MARIANNE JÖNSSON (s) replik
          </note>
          <note>
            Fru talman! Jag tycker att den borgerliga regeringen skulle ha
            frågat sig detta när man införde vårdnadsbidraget, som inte var
            något särskilt rättvist system. Det gav inte på något sätt möjlighet
            för en ensamförsörjande förälder att utnyttja bidraget
          </note>
          <note>
            Dessutom vill jag fråga Liselotte Wågö vilken rättvisa och valfrihet
            de borgerliga regeringsåren gav när det blev en rekordhög arbetslöshet,
            höga räntor och höga boendekostnader.
          </note>
          <note type="speaker">
            Anf. 107 KERSTIN HEINEMANN (fp)
          </note>
          <note>
            replik
          </note>
          <note>
            Fru talman! I mitt anförande citerade jag ur regeringens ekonomisk-politiska
            proposition från i höstas, där regeringen sade att om man skulle
            slopa flerbarnstillägget skulle det innebära ett ökat socialbidragsberoende
            för de stora familjerna. Nu gör man det. Jag måste faktiskt fråga
            Marianne Jönsson: Är det meningen att de stora barnfamiljerna
            i större utsträckning skall behöva bli beroende av socialbidrag
            i framtiden? Det finns inget i betänkandet eller någonting annat
            som kommit fram som visar att barn som föds efter den 1 januari
            1996 i flerbarnsfamiljer har ett mindre behov av flerbarnstillägg
            än barn som fötts tidigare.
          </note>
          <note>
            Anf. 108 MARIANNE JÖNSSON (s) replik
          </note>
          <note>
            Fru talman! Det kan tyckas orättvist att en barnfamilj med äldre
            barn får större barnbidrag genom att den får flerbarnstillägg
            än en barnfamilj med yngre barn, som blir utan. Vårt sätt att
            fasa ut flerbarnstillägget gör trots allt att familjerna ges möjlighet
            att planera sin ekonomi.
          </note>
          <note>
            Det är faktiskt på det sättet att vi måste spara. På det här
            viset rycker vi inte undan flerbarnstillägget för de familjer
            som har sin ekonomi planerad efter att få det. Jag vill påminna
            om att vi befinner oss i en oerhört svår ekonomisk situation.
            Alla besparingar som föreslås här föreslås inte med någon glädje
            utan av tvång.
          </note>
          <note type="speaker">
            Anf. 109 KERSTIN HEINEMANN (fp)
          </note>
          <note>
            replik
          </note>
          <note>
            Fru talman! Det är helt riktigt att vi behöver spara.
          </note>
          <note>
            Men man kan spara på många olika sätt. Just när det gäller stödet
            till flerbarnsfamiljerna och barnfamiljer över huvud taget har
            vi från Folkpartiet ansett att vi inte skall spara.
          </note>
          <note>
            Jag kan gärna hänvisa till vår ekonomisk-politiska motion. Där
            finns det bättre sparförslag än de som nu läggs fram och som drabbar
            barnfamiljerna.
          </note>
          <note>
            Anf. 110 MARIANNE JÖNSSON (s) replik
          </note>
          <note>
            Fru talman! Eftersom jag inte har sett de sparförslagen kan jag
            inte kommentera dem. Men våra sparförslag ligger här på bordet,
            och de yrkar jag bifall till.
          </note>
          <note type="speaker">
            Anf. 111 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Vi i Miljöpartiet tycker också att vi skall spara.
            Vi har faktiskt ställt upp på samma sparbeting som Socialdemokraterna
            när det gäller stödet till barnfamiljer. Det kan man i och för
            sig ifrågasätta, men det har vi gjort. Men vi vill att det skall
            vara en rättvisare fördelning.
          </note>
          <note>
            Vi vill ha ett beskattat barnbidrag. Det gör att det blir både
            generellt och beskattat, och därför kan man säga att det är behovsprövat.
            Det är en lösning till att spara den stora summa pengar som det
            är frågan om.
          </note>
          <note>
            På samma sätt vill vi göra med flerbarnstilläggen.
          </note>
          <note>
            Att ta bort flerbarnstilläggen helt och hållet är mycket betänkligt.
            Vi får då en belastning på kommunerna med socialbidrag för de
            stora familjerna. Att minska dem något kunde man kanske ha tänkt
            sig, men det här förslaget innebär ett totalt stopp från den
          </note>
          <note>
            1 januari för nyblivna flerbarnsfamiljer.
          </note>
          <note>
            Anf. 112 MARIANNE JÖNSSON (s) replik
          </note>
          <note>
            Fru talman! Jag tycker det är hedervärt av Miljöpartiet att det
            vill ställa upp på besparingen. Det har varit ledsamt att vi inte
            har kunnat komma överens om en gemensam modell.
          </note>
          <note>
            Vi kan inte gå med på den beskattade varianten, eftersom den
            egentligen bara ökar rundgången av pengar i systemen. Den ökar
            också administrationen.
          </note>
          <note>
            Det blir alltså litet dyrare där.
          </note>
          <note>
            Sedan tycker jag att det finns brister i Miljöpartiets förslag.
            Man kan inte tala om vem i familjen som skall uppbära bidraget,
            dvs. vem som skall beskattas.
          </note>
          <note>
            Det finns stora risker att en ensamförsörjande egentligen förlorar
            på förslaget.
          </note>
          <note type="speaker">
            Anf. 113 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Jag håller med Marianne Jönsson att det finns vissa
            brister och att det inte riktigt är helt färdigbearbetat. För
            det behöver man ekonomiska beräkningar, och det finns inte. Men
            tanken är riktig.
          </note>
          <note>
            De beräkningar som vi har gjort visar att det slår väl ut.
          </note>
          <note>
            Jag vill också ge en eloge till den familjepolitik som Sverige
            har haft, och vi måste värna om den.
          </note>
          <note>
            Annars får vi en mycket svår situation i landet.
          </note>
          <note>
            Anf. 114 ULLA HOFFMANN (v) replik
          </note>
          <note>
            Fru talman! Nyss hörde vi att tillväxten är god. I
          </note>
          <note>
            går sade också finansministern att vi kommer att få bukt med
            budgetunderskottet mycket snabbare än vad han hade förväntat sig
            och att besparingarna som finns i kompletteringspropositionen
            görs för att möta nästa lågkonjunktur.
          </note>
          <note>
            Jag tänker inte gå in på debatten om rättvisa, eftersom jag anser
            det vara ett ideologiskt begrepp. Däremot skulle jag vilja ställa
            en fråga till Marianne
          </note>
          <note>
            Jönsson. Det står i kompletteringspropositionen: Var och en skall
            efter förmåga delta i den gemensamma strävan. Vi har i dag fått
            höra att 9 % av befolkningen inte klarar sig på sin disponibla
            inkomst.
          </note>
          <note>
            När jag tittar på diagrammet som fanns i budgetpropositionen
            och som nu återkommer på s. 38 i kompletteringspropositionen vill
            jag fråga Marianne
          </note>
          <note>
            Jönsson: Vad menas med "var och en efter förmåga"?
          </note>
          <note>
            Det diagrammet visar inte att det handlar om var och en efter
            förmåga.
          </note>
          <note>
            Anf. 115 MARIANNE JÖNSSON (s) replik
          </note>
          <note>
            Fru talman! Jag vill påpeka för Ulla Hoffmann att den politik
            som har förts hitintills under de senaste sju månader av Socialdemokraterna,
            bl.a. tillsammans med Vänstern, har inneburit att vi har höjt
            skatterna för höginkomsttagarna och på det sättet gjort en fördelningsprofil.
          </note>
          <note>
            Jag vill också påminna om att vi har ett stort budgetunderskott.
            Trots att vi gör stora besparingar på
          </note>
          <note>
            115 miljarder fram till 1998 kommer vi att 1995/96
          </note>
          <note>
            att ha ett budgetunderskott på 213 miljarder kronor.
          </note>
          <note>
            Vi är alltså tvungna att spara.
          </note>
          <note>
            Anf. 116 ULLA HOFFMANN (v) replik
          </note>
          <note>
            Fru talman! Det är riktigt att Socialdemokraterna och Vänsterpartiet
            har höjt skatterna, och det har inte varit något som vi har varit
            speciellt ledsna för, måste jag säga. Men fortfarande återstår
            faktum, om man tittar på dessa diagram. Skattehöjningarna är en
            sak.
          </note>
          <note>
            De betalas av den högsta decilen. Men de lägsta decilerna får
            sedan betala näst mest enligt detta diagram.
          </note>
          <note>
            Vad menas med "var och en efter förmåga"?
          </note>
          <note>
            Anf. 117 MARIANNE JÖNSSON (s) replik
          </note>
          <note>
            Fru talman! Jag har tyvärr inte det diagrammet framför mig, och
            jag kan därför inte kommentera det.
          </note>
          <note>
            Anf. 118 Statsrådet ANNA HEDBORG (s)
          </note>
          <note>
            Fru talman! Det är gamla, sjuka och barnfamiljer som får den
            helt övervägande delen av de sociala utgifterna. Det är därför
            de som drabbas av besparingar. Om de friska, medelålders och barnlösa
            krävs skatter och avgiftshöjningar. Därför har vi också arbetat
            med skattehöjningar och avgiftshöjningar.
          </note>
          <note>
            På familjepolitikens område är de största utgiftsposterna barnomsorgen,
            föräldraförsäkringen och barnbidragen. Barnomsorgen har vi i möjligaste
            mån försökt att skydda från ytterligare nedskärningar.
          </note>
          <note>
            Kommunernas verksamhet är avgörande för vilket liv som gamla,
            barn och sjuka kan leva. Men också för deras familjemedlemmar
            är tillgången till god service viktig, eftersom det framför allt
            möjliggör förvärvsarbete för kvinnor.
          </note>
          <note>
            Transfereringarna till barnfamiljerna har däremot inte kunnat
            gå fria från besparingar. Här har vi valt att skära i bidragsnivåerna
            och inte ändra i bidragskonstruktionerna. När man måste göra nedskärningar
            i statens sociala utgifter är det viktigt att inte förstöra väl
            fungerande system i strävan att snabbt uppnå sparbeting.
          </note>
          <note>
            Den välfärd som uppkommer genom transfereringar och verksamheter
            är inte bara beroende av mängden resurser som satsas. utan i minst
            lika stor utsträckning av konstruktionerna av stödformerna eller
            organisationen av verksamheten.
          </note>
          <note>
            En utmärkt jämförelse som visar hur fel det kan bli är skillnaden
            mellan den svenska och amerikanska sjukvården. De totala svenska
            sjukvårdskostnaderna är bara en liten del av vad de amerikanska
            är. Men
          </note>
          <note>
            Sverige har trots det mycket lägre spädbarnsdödlighet och längre
            genomsnittlig livslängd. Det är bra indikatorer på hälsotillståndet
            i befolkningen.
          </note>
          <note>
            Skillnaden mellan USA och Sverige är inte betingad av att läkarna
            eller den medicinska tekniken skulle vara sämre där än här, utan
            i stället kopplad till sjukvårdens organisation och finansiering.
            Samma förhållande gäller för många andra socialpolitiska insatser.
            De kan organiseras så att man undviker krånglig administration,
            missriktade drivkrafter och möjligheter till fusk som undergräver
            systemens legitimitet.
          </note>
          <note>
            Detta är viktigt att ha i åtanke när man bygger upp trygghetsförsäkringar
            och verksamheter. Men det är ännu viktigare när man måste göra
            nedskärningar. När resurserna är knappa, som i dag, är det ännu
            mer betydelsefullt att de används så rättvist som möjligt.
          </note>
          <note>
            Men man måste också ta hänsyn till att förändringar som görs
            i systemet i sin tur kommer att påverka socialpolitikens möjligheter
            i framtiden. Man måste därför ha både kortsiktiga och långsiktiga
            mål för ögonen när besparingar görs.
          </note>
          <note>
            Barnbidraget, som vi nu är tvungna att minska, är en av de enklaste
            och mest lyckade bidragsformerna i
          </note>
          <note>
            Sverige. Det beskrev Marianne Jönsson konkret just nu. I de svenska
            socialförsäkringarna och bidragssystemet har precis som för barnbidraget
            mycket av administrativa problem och drivkraftsproblem undvikits.
          </note>
          <note>
            Med det vill jag inte säga att alla våra stödformer är konstruerade
            på det mest tillfredsställande sättet.
          </note>
          <note>
            Där vi tror att det finns vinster att göra vad gäller organisation
            av socialförsäkringar och bidragssystem har vi satt in utredningsresurser
            som skall göra en översyn för att kunna förbättra dem. Bidragsförskotten
            är ett exempel.
          </note>
          <note>
            Vad gäller barnbidragen stod det tidigt klart att det enda sättet
            att minska utgifterna var genom en generell sänkning av nivån
            och inte en genomgripande förändring av systemet. Processen för
            att nå fram till den bästa utformningen av besparingen har trots
            det inte varit enkel.
          </note>
          <note>
            Ett viktigt skäl var frågan om hur man skulle behandla de två
            familjetyper som har sämre ekonomisk standard än genomsnittsfamiljerna,
            flerbarnsfamiljerna och enföräldersfamiljerna, som naturligtvis
            därför är särskilt beroende av barnbidraget.
          </note>
          <note>
            Även om bara en liten del av alla vuxna lever i sådana familjetyper
            är det en betydligt större andel av barnen som gör det. Nästan
            hälften av alla barn, 48 %, antingen i en familj med tre eller
            fler barn eller med en ensamstående förälder, och betydligt många
            fler gör det någon gång under sin uppväxt.
          </note>
          <note>
            De ensamstående föräldrarna, som i många andra länder är en växande
            skara av de fattiga, har det i
          </note>
          <note>
            Sverige betydligt bättre. Andelen fattiga i denna grupp är inte
            speciellt mycket större än bland tvåföräldersfamiljerna. Men en
            stor del av enföräldershushållen hamnar inte så långt över socialbidragsnormen.
          </note>
          <note>
            De låga fattigdomstalen bland ensamföräldrarna beror inte i första
            hand på de bidrag som utgår till de ensamstående föräldrarna utan
            i stället på att de förvärvsarbetar mer än de flesta andra. Bra
            daghem till överkomligt pris är alltså den allra viktigaste insatsen
            för ensamföräldrarna.
          </note>
          <note>
            I en nyligen publicerad studie visade det sig att
          </note>
          <note>
            87 % av de ensamstående mammorna i Sverige arbetade. Det var
            den ojämförligt största andelen bland de
          </note>
          <note>
            17 länder som ingick. I Holland arbetade bara 29 %
          </note>
          <note>
            av de ensamstående mammorna, i Storbritannien
          </note>
          <note>
            38 % och i Tyskland 58 %.
          </note>
          <note>
            De allra flesta ensamstående föräldrar i Sverige arbetar dessutom
            heltid. Av förskolebarnen i Sverige är det bara 19 % av dem i
            tvåföräldershushåll som har föräldrar som bägge arbetar heltid.
            I enföräldershushållen har däremot nästan hälften av barnen en
            heltidsarbetande förälder.
          </note>
          <note>
            Men trots att ensamföräldrarna arbetar så pass mycket är deras
            ekonomiska standard märkbart mycket sämre än i tvåföräldersfamiljerna.
            De har heller inte, till skillnad från andra barnfamiljer, tagit
            del av den ekonomiska standardförbättring som ägde rum under slutet
            av 80-talet. Denna berodde i stor utsträckning på att många kvinnor
            ökade sin arbetstid från halvtid till trekvartstid. Ensamföräldrar,
            som redan i stor utsträckning arbetade heltid, kunde inte öka
            sina inkomster på det sättet. Och även om svenska ensamföräldrar
            i huvudsak får sin inkomst från arbete är bidragen särskilt viktiga
            för dem för att de skall komma över fattigstrecket.
          </note>
          <note>
            Den något sämre ekonomiska situationen för flerbarnsfamiljerna
            beror på att det är flera i familjen som skall dela på inkomsterna,
            men även på en något lägre grad av förvärvsfrekvens i dessa familjer.
            Men det är få tvåföräldersfamiljer som återfinns i socialbidragssystemet,
            vilket ger familjepolitiken ett gott betyg.
          </note>
          <note>
            I arbetet med de familjepolitiska förändringarna har strävan
            varit att den generella barnbidragssänkningen skall bli så låg
            som möjligt samtidigt som man inte vill utsätta familjetyper med
            en mer utsatt situation för alltför stora ekonomiska påfrestningar.
          </note>
          <note>
            I en sådan svår fråga, där man vet att de beslut man fattar får
            direkta och stora effekter på de svenska barnfamiljernas ekonomi,
            måste man låta processen ta den tid som krävs. Den modell som
            socialutskottet fastnade för var en sänkning av barnbidraget med
            110
          </note>
          <note>
            kronor per barn och månad och en utfasning av flerbarnstillägget.
            Det ger en större besparing än den som föreslogs i budgetpropositionen
            och det ger oss större möjligheter att reformera bidragsförskottssystemet,
            med de sparkrav som finns där, utan att det skall leda till alltför
            stora påfrestningar för ekonomiskt pressade familjer.
          </note>
          <note>
            Utfasningen av flerbarnstilläggen leder till att flerbarnsfamiljerna
            inte drabbas av någon ytterligare försämring vid sidan av barnbidragssänkningen.
            Däremot kommer inte några ytterligare barn att uppbära flerbarnstillägg,
            som sagts här tidigare. Detta faktum har i alla fall de framtida
            flerbarnsfamiljerna möjlighet att ta hänsyn till när de planerar
            för framtiden.
          </note>
          <note>
            Det är inte med någon glädje som jag presenterar förslaget om
            sänkningen av barnbidragsnivån. Men alla grupper, även barnfamiljer,
            måste vara med och dela på de bördor som den ökande statsskulden
            har lagt på oss. Inte minst för barnen är det viktigt att vi får
            kontroll över statsfinanserna. Det är inte något som vi kommer
            undan genom önsketänkanden av olika slag.
          </note>
          <note>
            Men det politiska ansvaret för det här beslutet har de flesta
            andra partier i riksdagen inte känt sig mogna att ta. Att jag
            kan notera att många tyckt att det varit enklare att rida den
            egna käpphästen så där i princip, och därmed slippa att i praktiken
            stå upp för besparingar på de allmänna barnbidragen, gläder det
            mig egentligen.
          </note>
          <note>
            Barnbidraget är fast förankrat. Det är i praktiken familjepolitikens
            minsta gemensamma nämnare. Det visar, liksom det allmänna motståndet
            mot sänkningen, vilken styrka det finns i den generella välfärdspolitiken.
            Denna inneboende styrka i goda socialförsäkrings- och bidragssystem
            måste vi ta fasta på. Vi får inte ge upp dem för att vinna kortsiktiga
            vinster.
          </note>
          <note>
            Det har förts en diskussion här i dag om valfrihet och rättvisa.
            Liselotte Wågö sade en sak som jag höll med om, jag tror att det
            var en, nämligen att de allra flesta lever i någon form av familj.
            Det är sant. Det är också så att familjen är det värdefullaste
            i många människors liv. Det är något att utgå ifrån vardagsvis
            från barndom och framåt. Det skiljer inte det ena partiet från
            det andra. Det är likadant för alla människor. De nära människorna
            är de viktigaste människorna.
          </note>
          <note>
            Det är naturligtvis just därför som vi har den uppfattningen
            att en chans för familjen också förutsätter förutsättningar i
            samhället för att alla barn, alla familjer och alla sorters familjer
            skall kunna få samma goda chanser som de starka familjerna alltid
            får i alla samhällen. Då krävs det en samhällelig politik som
            skapar dessa förutsättningar för alla barn, alla familjer och
            alla sorters familjer.
          </note>
          <note>
            Valfriheten skulle vara hotad sade bl.a. Margareta
          </note>
          <note>
            E Nordenvall, Liselotte Wågö, Kerstin Warnerbring och Ulla-Britt
            Hagström av det faktum att vi tog bort vårdnadsbidraget. Det brukar
            ju också sägas att vårdnadsbidraget ökar valfriheten. Men jag
            frågar mig för vem. Vilken valfrihet får en ensamstående mamma
            genom ett vårdnadsbidrag på 1 600 kronor? Hon måste i praktiken
            förvärvsarbeta för att försörja sig och sitt barn. Jag har visat
            att hon också gör det. Det är en av de riktigt stora poängerna
            med det svenska systemet. Det gör att svenska ensamstående kvinnor
            lever ganska normala liv, och kan göra det.
          </note>
          <note>
            För att kunna göra det måste hon ha tillgång till bra barnomsorg
            som, om hon skall ha råd med den, finansieras av samhället. Om
            hon har en sådan barnomsorg fick hon inget vårdnadsbidrag med
            den konstruktion som det hade. Hon kunde inte ens förkorta sin
            arbetsdag från åtta till sex timmar eftersom barnomsorg mer än
            30 timmar per vecka innebar att man inte fick något vårdnadsbidrag.
          </note>
          <note>
            Ökade då valfriheten för den kvinna som var gift eller sambo?
            Ingen skall få mig att tro att ett vårdnadsbidrag på 1 600 kronor
            per månad är något alternativ till en normal förvärvsinkomst som
            uppgår till det mångdubbla. Ej heller hon kunde förkorta sin arbetstid
            från åtta till sex timmar. Nej, den valfrihet som vårdnadsbidraget
            kunde ge gavs bara till dem som redan har valfrihet. Vårdnadsbidraget
            gynnade främst familjer där mannen var högavlönad och där kvinnan
            därför redan har möjligheter att vara hemma och så förstås de
            familjer som har ekonomiska möjligheter och lust att anställa
            en hemhjälp.
          </note>
          <note>
            Nu försöker vi att klara besparingar på ett sådant sätt att vi
            kan fortsätta att ha världens mest framgångsrika familjepolitik
            när det gäller att skapa rimliga förutsättningar för alla barn
            och för alla föräldrar. I
          </note>
          <note>
            det sammanhanget var det ofinansierade vårdnadsbidraget inget
            lyckat inslag.
          </note>
          <note>
            Anf. 119 LISELOTTE WÅGÖ (m) replik
          </note>
          <note>
            Fru talman! Jag vill inledningsvis kommentera något av det som
            statsrådet Hedborg sade när det gällde fördelningen av besparingarna.
            Anna Hedborg sade bl.a. att sjuka, barnfamiljer och gamla får
            vara med och betala, men att även friska får göra det genom höga
            skatter.
          </note>
          <note>
            Men nu är det faktiskt på det sättet, Anna Hedborg, att även
            sjuka, gamla och barnfamiljer drabbas av höga skatter. Jag trodde
            faktiskt inte att jag skulle behöva informera statsrådet Hedborg
            om att problemet i Sverige inte är låga skatter utan brist på
            sysselsättning. Det är inte nivåerna på barnbidraget eller i socialförsäkringarna
            som skapar fattigdom utan brist på sysselsättning.
          </note>
          <note>
            Den uppmärksamme lyssnaren har kunnat märka att den största kritiken
            i dag i kammaren har kommit från Centerpartiets representant Kerstin
            Warnerbring.
          </note>
          <note>
            Jag har en fråga till statsrådet. När kommer ett gemensamt förslag
            på det familjepolitiska området som är undertecknat av Socialdemokraterna
            och Centern?
          </note>
          <note>
            Anf. 120 Statsrådet ANNA HEDBORG (s)
          </note>
          <note>
            Fru talman! Det är alldeles rätt att brist på sysselsättning
            är det klart största problemet i det svenska samhället i dag.
            Vad är det då som konstituerar den krisen? Vi har med oss en ekonomisk
            kris i detta land som fördjupades under tre år till något som
            har kommit att innebära just sysselsättningskris, och därmed också
            ekonomisk kris och statsfinansiell kris. Det ärvde vi. Det försöker
            vi nu att göra något åt. Vi gör så gott vi kan på ett sådant sätt
            att alla skall vara med och bära bördorna.
          </note>
          <note>
            Det är alldeles riktigt att skatt också betalas av människor
            som är sjuka eller gamla. Men skillnaden mellan skatter och t.ex.
            pensioner och barnbidrag är att de även betalas av alla. Om vi
            ger oss på utgifterna i staten blir dessa utgifter det som är
            inkomster för dem som får. Det är gamla, sjuka och barnfamiljer
            till ungefär 90 %.
          </note>
          <note>
            Anf. 121 LISELOTTE WÅGÖ (m) replik
          </note>
          <note>
            Fru talman! Det hedrar Anna Hedborg att hon använde uttrycket
            att den ekonomiska krisen fördjupades under den borgerliga regeringsperioden.
            Vi kan väl vara ganska överens om att dessa problem inte är nya
            på något sätt. Grunden för den här ekonomiska utvecklingen lades
            ju långt tidigare. Det känner både jag och Anna Hedborg väl till.
          </note>
          <note>
            Alla barn och alla barnfamiljer skall ha möjlighet till ett rättvist
            stöd från samhället. Vad är det för rättvisa i att vissa barnfamiljer
            helt ställs utanför samhällets stöd?
          </note>
          <note>
            Som jag sade tidigare kan man ibland av olika anledningar inte
            utnyttja kommunal barnomsorg.
          </note>
          <note>
            Familjebildningen gör kanske att man inte kan använda sig av
            denna. Vad finns det för rättvisa i detta? Här används konstiga
            honnörsord som att "vi har lagt grunden för detta genom ett stabilt
            förslag som omfattar alla". Det är inte på det sättet, Anna Hedborg,
            att alla barnfamiljer får stöd från samhällets sida. De får vara
            med om att betala för det familjepolitiska stödet, men de får
            inte själva del av samhällets stöd när det gäller barnomsorgen.
          </note>
          <note>
            Anf. 122 Statsrådet ANNA HEDBORG (s)
          </note>
          <note>
            Fru talman! Den svenska barnomsorgen är nu näst intill fullt
            utbyggd, så att alla som vill det kan få en plats. Det är en fantastisk
            framgång, och det har naturligtvis tagit sin tid innan man har
            kommit dithän.
          </note>
          <note>
            Det finns visserligen platser där det fortfarande återstår en
            bit innan man är där, men den är då ganska liten.
          </note>
          <note>
            Detta är valfrihet. Om något är valfrihet, är det att kunna få
            en barnomsorgsplats när man behöver det, också om man är lågavlönad
            och inte har råd att betala stora delar av den själv. Förklaringen
            till att svenska kvinnor lever med en långt större valfrihet än
            kvinnor i de flesta andra länder är att det i praktiken faktiskt
            är möjligt att förvärvsarbeta och samtidigt ha barn.
          </note>
          <note>
            Anf. 123 KERSTIN WARNERBRING (c) replik
          </note>
          <note>
            Fru talman! Jag ställde i mitt anförande ett par frågor till
            statsrådet Anna Hedborg och noterar att jag inte fick svar på
            dem.
          </note>
          <note>
            Anna Hedborg inledde med att säga att regeringen i dessa besparingens
            tider har valt att skära i konstruktionerna i stället för att
            ändra dem. I ett akut läge vill regeringen inte ändra i ett väl
            fungerande system, sade statsrådet. Dessförinnan hade vi hört
            Marianne
          </note>
          <note>
            Jönsson säga att man vill behålla nuvarande inriktning på familjepolitiken,
            eftersom den ger flexibilitet och rättvisa.
          </note>
          <note>
            Jag noterar att statsrådet Anna Hedborg över huvud taget inte
            tog upp det orättvisa i att de familjer som utnyttjar kommunal
            barnomsorg får en mycket stor subvention från staten, medan de
            som står utanför den kommunala barnomsorgen över huvud taget inte
            får någonting.
          </note>
          <note>
            När Anna Hedborg talade om vårdnadsbidraget nämnde hon över huvud
            taget ingenting om att det faktiskt bidrar till en rättvis fördelning
            av denna typ av subventioner.
          </note>
          <note>
            Jag har full förståelse för att man inte i ett akut läge ändrar
            i stora system. Det behöver man både utredningstid och planeringstid
            för, vilket Centern har begärt. Men jag kan inte förstå att man
            kan kalla det för ett fungerande system när man i dagens föräldraförsäkring
            ger tio gånger mer till höginkomsttagarna än till låginkomsttagarna.
            Jag upprepar min fråga: Är inte alla barn lika mycket värda?
          </note>
          <note>
            Anf. 124 Statsrådet ANNA HEDBORG (s)
          </note>
          <note>
            Fru talman! Jag fick två frågor. Jo, alla barn är lika mycket
            värda, men förutsättningarna för att de och deras föräldrar i
            praktiken skall kunna leva ett liv som de själva har valt är litet
            olika, eftersom alla barn och alla föräldrar inte är lika. Det
            gäller att genom samhällets politik skapa förutsättningar för
            att det lika värdet skall få en chans. Därvidlag är svensk familjepolitik
            unikt framgångsrik.
          </note>
          <note>
            Nej, det är inte dags för ett skifte i familjepolitiken.
          </note>
          <note type="speaker">
            Anf. 125 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Hur kan alla barn vara lika mycket värda mot bakgrund
            av att t.ex. den ensamstående lågavlönade mamman eller den mamma
            som ännu över huvud taget inte har kommit in på arbetsmarknaden
            fick 60 kr per dag före nedskärningarna i systemen? Hur gör man
            en sådan familj lika mycket värd som den familj där mamman fått
            600 kr per dag? Det är ju fullständigt omöjligt att det kan fungera.
            En ensamstående kvinna och ett barn kan inte leva på 60
          </note>
          <note>
            kr per dag. Därför är föräldraförsäkringssystemet oerhört orättvist.
          </note>
          <note>
            Vi vet av utredningar som har genomförts på sistone att man förra
            året räknade med att 400 000 barn i
          </note>
          <note>
            Sverige växer upp i familjer som har svårt att få inkomsten att
            räcka ens till mat och kläder. Om man gjorde en total systemförändring
            skulle man kunna åstadkomma en mycket större rättvisa.
          </note>
          <note>
            Det är en sådan systemförändring, t.ex. på grundval av Centerns
            förslag till barnkonto, som måste till för att vi skall få en
            rättvis ordning som verkligen stödjer alla föräldrar i deras ansvarsfulla
            gärning, inte bara vissa föräldrar och familjer.
          </note>
          <note>
            Anf. 126 Statsrådet ANNA HEDBORG (s)
          </note>
          <note>
            Fru talman! Nej, den ensamstående lågavlönade kvinnan och hennes
            barn kan inte leva på 60 kr om dagen. Det finns bara en chans
            för henne, nämligen att hon får ett arbete. Jag försökte i mitt
            anförande visa att hon i Sverige faktiskt har det i större utsträckning
            än i något annat land. Hela vår familjepolitik ger ganska goda
            förutsättningar för att hon sannolikt har ett arbete när hon får
            barn och dessutom kan utnyttja den kommunala barnomsorgen och
            därmed upprätthålla ett arbete.
          </note>
          <note>
            För en ensamstående mamma är det den absolut nödvändigaste insatsen
            för att hon skall kunna leva ett gott liv med sitt barn.
          </note>
          <note type="speaker">
            Anf. 127 KERSTIN HEINEMANN (fp)
          </note>
          <note>
            replik
          </note>
          <note>
            Fru talman! Statsrådet Anna Hedborg sade i sitt anförande att
            de ensamstående föräldrarna har en bekymmersam situation men att
            många ändå ligger ovanför socialbidragsnormerna, bl.a. beroende
            på att de arbetar ganska mycket.
          </note>
          <note>
            Enligt TCO:s beräkningar, som jag redovisade i mitt anförande,
            kommer en ensamstående lågavlönad mamma med två barn att förlora
            13 000 kr per år på grund av de besparingar som nu görs på det
            familjepolitiska området. Har man inte från regeringens sida studerat
            detta och tagit med i beräkningarna att man med sådana här besparingar
            försätter de ensamstående föräldrarna i en mycket bekymmersam
            situation, som kan leda till att de i stället för att ligga precis
            över socialbidragsnormen ramlar under den? Därmed slår man undan
            benen på de hårt arbetande ensamstående föräldrarna, i första
            hand kvinnor.
          </note>
          <note>
            Anf. 128 Statsrådet ANNA HEDBORG (s)
          </note>
          <note>
            Fru talman! Jo, vi har studerat hur de besparingar som vi har
            föreslagit utfaller. Naturligtvis har också de ensamstående föräldrarna,
            även om de arbetar mer än andra, i sin ekonomi en relativt stor
            andel av generella bidrag. Visst kommer besparingarna att märkas
            för de grupper i vars ekonomi bidrag har en stor andel.
          </note>
          <note>
            Jag har efter att noga ha funderat igenom var de besparingar
            som dessvärre måste göras skall ske funnit att om man för framtiden
            skall kunna försvara de generella systemen, måste man också skära
            generellt. Det är därför som vi har valt den ordningen.
          </note>
          <note>
            Trots allt är daghemmen det allra viktigaste för de ensamstående
            mödrarna, och vi har från statlig sida försökt undvika att göra
            något som innebär några besparingar där.
          </note>
          <note type="speaker">
            Anf. 129 KERSTIN HEINEMANN (fp)
          </note>
          <note>
            replik
          </note>
          <note>
            Fru talman! Staten gör inga indragningar vad gäller den kommunala
            barnomsorgen, men kommunerna höjer avgifterna. Många sådana saker
            tillsammans kan göra att ekonomin blir mycket ansträngd och rasar
            ihop.
          </note>
          <note>
            Jag får bara konstatera, fru talman, att fler grupper som de
            ensamstående föräldrarna, speciellt kvinnorna och, vilket jag
            har tagit upp tidigare, flerbarnsfamiljerna riskerar att bli beroende
            av socialbidrag. Man lastar då över kostnaderna på kommunerna.
          </note>
          <note>
            Anf. 130 Statsrådet ANNA HEDBORG (s)
          </note>
          <note>
            Fru talman! Det vore fel att förneka att det finns en risk för
            att flera kommer att bli beroende av socialbidrag i en situation
            där vi skär ned på bidrag som är viktiga för människor - och det
            är ju därför som vi har dessa bidrag. De har inte införts i onödan
            utan därför att de är viktiga.
          </note>
          <note>
            Men det allra viktigaste för att dessa grupper skall kunna få
            reda i sin ekonomi och få en förbättring är att sysselsättningen
            ökar. Vi gör ingreppen därför att vi måste göra dem, för att försöka
            att få reda i det råttbo till ekonomi som vi ärvde. Vi tvingas
            faktiskt att göra det, inklusive att skära i utgifterna. Och när
            man skär i bidrag som är viktiga inkomster för människor får det
            dessvärre effekter.
          </note>
          <note type="speaker">
            Anf. 131 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Ja, det finns en styrka i det generella välfärdssystemet,
            Anna Hedborg och Marianne Jönsson. Vi anser också att besparingar
            är nödvändiga, men vi vill att besparingarna inte skall drabba
            generellt. Vi vill t.ex. inte sänka matmomsen, som någon sorts
            kompensation för nedskärningar. Den sänkningen blev också så kostsam
            att besparingarna i kompletteringspropositionen nästan försvann.
            Vi sparar alltså ytterligare pengar genom att inte sänka matmomsen.
          </note>
          <note>
            Vi vill också fördela mera rättvist.
          </note>
          <note>
            Anf. 132 Statsrådet ANNA HEDBORG (s)
          </note>
          <note>
            Fru talman! De besparingar som vi gör i barnbidragen och som
            vi diskuterar här i dag handlar i mycket hög grad om att göra
            de neddragningar på utgiftssidan som är nödvändiga för att vi
            skall klara budgetunderskottet. Det är i sin tur nödvändigt för
            att vi skall kunna värna välfärden på längre sikt. De besparingar
            som dessutom har tillkommit genom ersättningsnivåer på 75 %, som
            vi hörde i diskussionen i går, handlar också om att vi skall skapa
            beredskap för en situation där vi återigen riskerar att hamna
            i en lågkonjunktur, med de påfrestningar på systemen och utgifterna
            som det annars kan bli fråga om.
          </note>
          <note>
            Det är ändå på det sättet att vi nu har gjort så mycket när det
            gäller besparingar på olika grupper att det är viktigt att också
            lindra effekterna, vilket ändå sker när man sänker matmomsen.
            Det är ett sätt att sänka skatter och att göra det på ett sådant
            sätt att kompensationen hamnar där den behövs mest, dvs.
          </note>
          <note>
            där matkostnaderna utgör en stor del av familjens kostnader.
          </note>
          <note type="speaker">
            Anf. 133 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Vi anser att man kanske inte skall lindra generellt
            på det sättet, utan man skall göra det mera vinklat. Däremot menar
            vi att bidragen skall vara generella. Vi är inte emot besparingar.
            Vi inser problemen, och om vi kommer ur den här krisen får vi
            en helt annan styrka när det gäller ekonomin både internationellt
            och inom landet. Men vi vill fortfarande framhålla att de sänkningar
            som är nödvändiga måste drabba på ett annat sätt än vad de gör
            nu. De drabbar ju dem som har mycket dåliga inkomster.
          </note>
          <note>
            Anf. 134 ULLA-BRITT HAGSTRÖM (kds)
          </note>
          <note>
            replik
          </note>
          <note>
            Fru talman! Anna Hedborg talar mycket om valfrihet och rättvisa,
            men vilken rättvisa är det? Det verkar vara så att flerbarnsfamiljer,
            som kämpar med näsan ovanför vattenytan, glöms och att ensamföräldrar
            lyfts fram. Det är i och för sig bra, men jag tror att ensamföräldrar
            inte bara finns i en och samma grupp, utan i olika grupper. Det
            kan vara en ensamstående mamma som har det mycket besvärligt,
            men det kan också vara en ensamstående förälder som själv har
            valt att leva så och vill leva så, och som kanske tycker sig leva
            tillräckligt bra.
          </note>
          <note>
            I en bekymmersam situation skall de då t.o.m.
          </note>
          <note>
            konkurrera om daghemsplatser med familjer som inte vill ha platserna
            utan hellre skulle vilja ha vårdnadsbidrag. De blir tvingade att
            ta dessa platser. Jag tycker att det är fel att ingen skall få
            möjligheten bara därför att inte alla kan utnyttja systemet till
            hundra procent.
          </note>
          <note>
            Jag tycker att det hade varit bättre om Socialdemokraterna hade
            tagit till sig vår idé med fördelningspolitik och åtgärder på
            barnbidragssidan i stället.
          </note>
          <note>
            Anf. 135 Statsrådet ANNA HEDBORG (s)
          </note>
          <note>
            Fru talman! Det kanske inte är så konstigt att Ulla-
          </note>
          <note>
            Britt Hagström tycker att deras idé hade varit bättre.
          </note>
          <note>
            Vi tycker trots allt att det är bättre att försvara de generella
            systemen. Vi tror och hoppas på en tid efter denna, när situationen
            skall vara bättre och det finns möjligheter att fundera över var
            man behöver göra insatserna för att samhället skall bli ännu mera
            rättvist. Vi är då alldeles säkra på att de system som finns,
            som är generella till sin karaktär, har en väldig styrka i det
            faktum att de upplevs som rättvisa och uppfattas så att man därmed
            vill stå upp för och försvara dem.
          </note>
          <note>
            Jag tror t.ex. på en systematisk ordning på lång sikt, när inkomsterna
            i samhället ökar igen, där barnfamiljernas ekonomi fortsätter
            att hänga med den övriga befolkningens ekonomi. Då behöver man
            öka barnbidragen. Om det skall finnas förutsättningar för att
            öka barnbidragen måste de vara generella.
          </note>
          <note>
            Anf. 136 ULLA-BRITT HAGSTRÖM (kds)
          </note>
          <note>
            replik
          </note>
          <note>
            Fru talman! Detta kan flerbarnsföräldrar inte uppleva som rättvist.
            Det är också en annan helhetssyn än t.ex. inom skolans område,
            där barnen också finns. I
          </note>
          <note>
            den nya läroplanen framhålls flexibilitet, ansvarstagande, eget
            val, fostran till självständiga beslut osv.
          </note>
          <note>
            Samtidigt vill regeringen likrikta familjerna genom barnomsorg
            osv. Det är någonting som inte stämmer i det här tänkandet.
          </note>
          <note>
            Anf. 137 Statsrådet ANNA HEDBORG (s)
          </note>
          <note>
            Fru talman! Det vore oss fjärran att vilja likrikta någonting
            på det här området. Vi vill ge människor frihet att forma sina
            liv. Vi vet hur viktigt det är för både kvinnor och män att få
            möjlighet att förvärvsarbeta. Det är en mycket viktig grund för
            friheten att skapa sitt liv. Om det skall vara möjligt måste det
            finnas möjligheter till en god barnomsorg till ett rimligt pris.
            Då måste det också finnas ett kommunalt ansvar för en sådan barnomsorg.
            Den kan se ut på väldigt många olika sätt - det gör den, och det
            skall den göra. Men om man skall kunna ta ansvar för ekonomin
            i det här fallet måste kommunerna själva få göra de avvägningarna
            och ta de avgörandena.
          </note>
          <note type="speaker">
            Anf. 138 MARIANNE ANDERSSON (c)
          </note>
          <note>
            Fru talman! Jag skall uppehålla mig vid en fråga som behandlas
            i den här debatten, och det är amalgamfrågan. Jag har med intresse
            och viss resignation läst betänkandet om amalgam och även den
            del i det stora socialbetänkandet som handlar om min och
          </note>
          <note>
            Görel Thurdins motion om en översyn av Socialstyrelsen.
          </note>
          <note>
            Först och främst vill jag givetvis uttrycka en stor tillfredsställelse
            över att amalgamanvändningen nu skall upphöra. Jag vet att den
            är på väg att upphöra -
          </note>
          <note>
            det är ganska naturligt just nu. Jag hör till dem som upprepade
            gånger har haft detta som motionskrav. Jag vill gärna säga att
            det var tack vare Görel Thurdins enträgna arbete i den förra regeringen
            som beslutet kunde fattas. Det kan tyckas paradoxalt att hon som
            biträdande miljöminister ville avveckla amalgam även av hälsoskäl,
            medan dåvarande biträdande socialministern ville avveckla det
            endast av miljöskäl. Egentligen är det inte så konstigt att en
            miljöminister inser att det som är farligt för djur och växter
            och för miljön också är farligt för människan.
          </note>
          <note>
            Min resignation beror mycket på att riksdagen ständigt fattar
            en rad beslut som skall hjälpa människor som drabbas och förebygga
            ytterligare skador, och man ger Socialstyrelsen rekommendationer
            i enlighet därmed. Problemet är ju bara att Socialstyrelsen och
            en hel del forskare också tycks se det som sin livsuppgift att
            bevara det bestående och till varje pris negligera all forskning
            som tyder på något annat än deras förutfattade mening. All erfarenhet
            negligeras också. Det är erfarenhet som vunnits under lång tid
            och som enligt min uppfattning kan anses som beprövad. Jag kan
            ta forskningen som exempel.
          </note>
          <note>
            Riksdagen anslog för några år sedan 16 miljoner kronor till forskning
            om vilka skaderisker som fanns med amalgam. De pengarna fördelades
            till största delen till en grupp forskare som delade den uppfattning
            som den lilla gruppen inom Medicinska forskningsrådet hade. Efter
            några år anordnades en "State of the Arts"-konferens, där deltagarna
            var ganska noggrant utvalda. De allra flesta hade samma uppfattning.
            Samtidigt anordnades en alternativ konferens här i Riksdagshuset,
            med forskare som under stort motstånd hade lyckats komma fram
            till rön som visade att det finns hälsorisker med amalgam och
            att man kan bli kvicksilverförgiftad av amalgam. Alternativkonferensen
            vållade naturligtvis stor irritation i Medicinska forskningsrådet.
            Efter "State of the Arts"-
          </note>
          <note>
            konferensen gick man ut mycket tydligt och sade:
          </note>
          <note>
            Amalgam är billigt och bra. - Det var slutsatsen. De kritiker
            som fanns fick inte komma till tals. Det var ganska uppseendeväckande,
            tycker jag.
          </note>
          <note>
            I Socialstyrelsens senaste utredning, som presenterades i december,
            avfärdas också sambandet mellan ohälsa och amalgam. Det är många
            som har granskat denna utredning som har sett att den är behäftad
            med en mängd svagheter. Jag kan bara läsa upp ett citat från utredningen
            som finns med i betänkandet:
          </note>
          <note>
            "Andra diagnoser än kvicksilverförgiftning har ibland kunnat
            förklara patientens besvär." Det är nästan så att man tar sig
            för pannan när man läser det. Det skulle alltså tas som ett bevis
            och stödja annan bevisföring för att något samband inte existerar.
            Ingen som arbetar med kvicksilverförgiftning påstår att alla svårförklarade
            symtom beror på kvicksilverförgiftning.
          </note>
          <note>
            Det är en missuppfattning.
          </note>
          <note>
            Det faktum att både det vetenskapliga etablissemanget och våra
            myndigheter aktivt motarbetar ett erkännande av amalgamets hälsorisker
            är ganska allvarligt. Det som jag tycker är särskilt allvarligt
            är att man inte tillämpar försiktighetsprincipen. Vi vet att det
            har funnits andra gifter och företeelser i vår miljö som ingen
            har velat erkänna, men till slut har man blivit överbevisad. Jag
            kan bara nämna dioxinet och neurosedynkatastrofen. Det finns en
            mängd mer eller mindre allvarliga sådana frågor, där man har fått
            ändra uppfattning på grund av att forskningen har gått framåt
            och kunnat visa hur det förhåller sig.
          </note>
          <note>
            Jag tycker att man borde tillämpa försiktighetsprincipen i sådana
            här allvarliga frågor som berör så många människors hälsa, och
            inte uttala sig på det tvärsäkra sätt som man har gjort under
            så många år från så många håll.
          </note>
          <note>
            Med tanke på detta ville vi att hela frågekomplexet skulle utredas.
            Det handlar inte bara om avvecklingen utan om hur diagnos skall
            ställas, vilka forskningsrön det finns internationellt och i Sverige,
            om hur patienterna skall tas om hand, om hur vi skall få en bra
            utbildning och fortbildning av tandläkare och om hur patienterna
            skall rehabiliteras.
          </note>
          <note>
            Ofta skickar man dem på sjukgymnastik eller andra typer av rehabiliteringshjälp.
            Är man kvicksilverförgiftad är den behandling man får fullständigt
            felaktig och får motsatt effekt.
          </note>
          <note>
            Vi ville ha en ordentlig parlamentarisk utredning, eftersom frågan
            är infekterad. Vi ville samla ihop. Det är inte så att vi politiker
            skall forska. Det är inte det vi menar. Vi menar att man skall
            samla ihop den erfarenhet och de kunskaper som verkligen finns
            och granska dem opartiskt. Jag tycker att det är mycket tråkigt
            att utskottet inte vill tillsätta en sådan utredning.
          </note>
          <note>
            Det som jag har beskrivit är ganska allvarligt, för det undergräver
            förtroendet för dem som säger sig stå för vetenskap och i förlängningen
            förtroendet för all vetenskap. Förtroendet blir ganska urholkat.
            Vi ser att det händer saker och ting. Jag skall inte säga något
            mera, men vi vet hur aktuellt Medicinska forskningsrådet är i
            dessa dagar.
          </note>
          <note>
            Jag läser vidare i betänkandet och kan konstatera att frågorna
            känns igen efter många års arbete inom detta område. När det t.ex.
            gäller produkt- och biverkningsregister för dentala material är
            det en ganska lång lidandets historia. Jag har inte motionerat
            om frågan i år, men många gånger tidigare.
          </note>
          <note>
            Det förefaller egentligen självklart att de material som tandläkare
            stoppar i våra munnar skall ha en klar innehållsdeklaration, så
            att det går att undvika sådant som patienten inte tål. Det handlar
            inte bara om amalgam utan också om andra material.
          </note>
          <note>
            Jag bläddrade i några gamla papper och stötte då på en fråga
            som jag ställde till Ingela Thalén förra gången hon var socialminister.
            Redan då var frågan gammal och irritationen över att ingenting
            hänt stor.
          </note>
          <note>
            Socialministern hänvisade underdånigt till att EG
          </note>
          <note>
            arbetade med denna fråga och att vi skulle avvakta. Vi skulle
            minsann inte leda någon utveckling.
          </note>
          <note>
            Vi ser vad som har hänt. Amalgam är ännu inte klassificerat.
            Det gör kanske inte så mycket här i
          </note>
          <note>
            Sverige eftersom vi skall avveckla amalgamanvändningen, men det
            är ändå viktigt för människor som har problem och för andra som
            inte har kommit så långt.
          </note>
          <note>
            Jag vill upprepa att det är lika viktigt att alla andra tandlagningsmaterial
            blir klassificerade och att vi kommer framåt i denna fråga.
          </note>
          <note>
            Vi har yrkat att Riksdagens revisorer bör granska hur Socialstyrelsen
            och Riksförsäkringsverket har följt riksdagsbeslutet om att man
            skall få byta sina amalgamplomber utan kostnad eller till den
            vanliga tandvårdstaxan. Här hänvisar utskottet till de allmänna
            råd som dessa båda myndigheter gett ut. Där framhålls ganska tydligt
            att det är allergi och lichenförändringar som kan ge kostnadsfritt
            utbyte. Generella symtom som pekar på kvicksilverförgiftning tas
            ringa hänsyn till. Man avfärdar de flesta diagnosmetoder.
          </note>
          <note>
            Därför menar vi att det är mycket angeläget att en sådan granskning
            som vi begär kommer till stånd.
          </note>
          <note>
            Detta är ytterligare ett exempel på att en myndighet inte lever
            upp till de beslut som riksdagen har fattat, i varje fall som
            jag tolkar det.
          </note>
          <note>
            När det gäller vårt krav i betänkande 15 om en översyn av Socialstyrelsens
            verksamhet måste jag bara beklaga att utskottet inte orkade ta
            steget och göra en genomlysning och utvärdering. Man konstaterar
            bara helt lamt att det är angeläget att patienter med symtom av
            kvicksilverförgiftning eller elöverkänslighet behandlas med respekt.
          </note>
          <note>
            Det är jättebra. Det skrivs alltid väldigt positivt, men problemet
            är bara att det inte sker något - åtminstone inte på långt när
            överallt inom sjukvården.
          </note>
          <note>
            Vi menar att det är ytterst angeläget att svenska folket har
            förtroende för sina myndigheter. Förtroendet urholkas när man
            ser att beslut och verkställighet inte stämmer.
          </note>
          <note>
            Jag står självklart bakom reservation nr 40 som handlar om denna
            översyn, men jag inser att det inte är meningsfullt att begära
            votering. Jag hoppas att motionen och hela dess innehåll - jag
            hinner inte referera det här, men det motiverar en översyn mycket
            tydligt - ger anledning till såpass mycket tankearbete och insikt
            att regeringen så småningom kan lägga fram förslag och genomföra
            en sådan översyn. Jag tror att det är viktigt.
          </note>
          <note>
            Vi är ett litet land. Vi har starka myndigheter. Vi har en forskningsorganisation
            som med naturlighet är ganska begränsad. Därför är det angeläget
            att man ser över och granskar dessa verksamheter väldigt ofta
            och väldigt klart och tydligt. Annars finns det stora risker att
            det går snett, och det vill inte någon av oss.
          </note>
          <note>
            Jag hoppas att det leder till eftertanke. Jag kommer i varje
            fall att fortsätta att driva frågan.
          </note>
          <note type="speaker">
            Anf. 139 LEIF CARLSSON (m)
          </note>
          <note>
            Fru talman! Jag skall kort ta upp några av de punkter som Marianne
            Andersson tog upp. Jag tycker att hon är litet orättvis mot utskottet.
            Samtidigt kan man säga att det är riktigt att debatten här speglar
            oron i samhället.
          </note>
          <note>
            Kvicksilver är förvisso ett farligt gift. Vi vet också att små
            mängder frisätts i samband med amalgamfyllningar. Det är klart
            att det skapar oro. Det blir ännu mer oro när olika uppgifter
            förs fram från olika vetenskapliga håll. Det är ingen tvekan om
            att många människor lider av symtom av olika slag som kan ha grund
            i kvicksilver och amalgam eller i andra orsaker.
          </note>
          <note>
            Det viktiga är, som man säger på många håll, att människors lidande
            minskas, oavsett vad orsaken till att de upplever dessa symtom
            är. Man måste behandla människorna med respekt.
          </note>
          <note>
            Jag tycker att utskottet har tagit frågan på största allvar och
            gjort vad man rimligen kan göra.
          </note>
          <note>
            Det kom en avvecklingsplan redan förra året. Vi sade redan då
            att man får överväga lagstiftning om den inte följs. Det gör vi
            trots att det vetenskapliga underlaget faktiskt är väldigt bräckligt.
            Det är mycket bräckligt. Trots detta har människors oro fått komma
            i första hand.
          </note>
          <note>
            För barn är frågan i praktiken redan avklarad.
          </note>
          <note>
            Amalgam används inte. Även användningen för vuxna minskar mycket
            snabbt.
          </note>
          <note>
            Kemikalieinspektionen - en av våra myndigheter
          </note>
          <note>
            - och Socialstyrelsen har i uppdrag att till den 1 juli
          </note>
          <note>
            1996 redovisa hur avvecklingstakten är, bl.a. för att vi skall
            kunna komma tillbaks med en lagstiftning om det behövs. Man måste
            rimligen ge myndigheten möjligheten att verka, i varje fall till
            den tidpunkt som är sagd.
          </note>
          <note>
            Självfallet skall forskningen fortsätta. Det finns alla skäl
            till det. De flesta av oss kommer att bära amalgam i många år
            till. Det är viktigt att veta vad som är sant och inte sant. Sista
            ordet är säkert inte sagt, men det har också sagts väldigt många
            överord, och det har dragits för stora växlar på många rätt klent
            underbyggda synpunkter.
          </note>
          <note>
            Det är kanske inte riksdagens uppgift att tala om hur forskningen
            skall bedrivas, var den skall bedrivas och om den är bra eller
            dålig. Det måste vi överlåta till de professionella - dem vi betalar
            för att kunna verksamheten och bedriva en opartisk forskning efter
            de premisser som forskning bedrivs på.
          </note>
          <note>
            Det sker alltid felaktigheter, men det gör inte att riksdagen
            skall styra just hur forskningen bedrivs.
          </note>
          <note>
            Utbildningen måste naturligtvis också, som utskottet hela tiden
            understryker, fortsätta. Det finns nya material med nya risker,
            nya faror och nya tekniker.
          </note>
          <note>
            Det måste vi också vara medvetna om. Diskussionen pågår på de
            odontologiska fakulteterna. Arbetet där är under full gång.
          </note>
          <note>
            Det finns en produktlag för medicintekniska produkter och ett
            biverkningsregister. Riksdagen begärde förra året att det skulle
            bli ett sådant. Vi var precis som Marianne Andersson säger trötta
            på att ingenting hände. Det registret skall träda i funktion vid
            halvårsskiftet i år. Då är man alltså framme vid det mål som
          </note>
          <note>
            Marianne Andersson tar upp.
          </note>
          <note>
            Jag tror inte att det är en parlamentarisk utredning man behöver.
            Vi måste ge forskningen möjlighet att verka och fortsätta på det
            sätt som utskottet har sagt.
          </note>
          <note>
            Vi får följa vad som händer. Jag tror inte att man kommer någonstans
            med en parlamentarisk undersökning. Därför har utskottet också
            avvisat detta.
          </note>
          <note>
            Marianne Andersson tog också upp frågan om
          </note>
          <note>
            Riksförsäkringsverket och ersättning för amalgamsanering. Jag
            tycker att man får ha förståelse för att utskottet har tagit ståndpunkten
            att Riksförsäkringsverket måste följa de regler som finns, dvs.
            att det skall finnas ett samband mellan en avvikande reaktion
            och det dentala materialet om verket skall gå in med medel.
          </note>
          <note>
            Underlaget är faktiskt svagt. Det visar de utredningar som har
            gjorts vid amalgamenheten i Huddinge. Det visar en läkarundersökning
            i Dalarna,
          </note>
          <note>
            Halmstadundersökningen och de epidemiologiska studier som publicerades
            från Göteborg. Det är ett klent underlag.
          </note>
          <note>
            Eftersom en sanering är smärtsam, långvarig och jobbig är det
            inte rimligt att den utförs annat än då man verkligen har ett
            samband mellan en avvikande reaktion och det dentala materialet
            om man skall gå in med allmänna medel. Varje människa har naturligtvis
            ändå rätt att göra en sådan sanering om hon vill, men vi måste
            ändå följa de undersökningar som har gjorts.
          </note>
          <note>
            Det tycker jag är en förståelig inställning.
          </note>
          <note>
            Med detta, fru talman, vill jag understryka att jag tycker att
            utskottet liksom riksdagen har tagit folks oro med mycket stort
            allvar, trots ibland bristande underlag, överord och överreaktioner
            och trots att vi inte kan få ett vetenskapligt stöd för de beslut
            som är fattade. Här har försiktigheten fått gå före. Omsorgen
            om människors oro har gjort att vi har gått så långt att amalgamet
            de facto numera inte är ett problem utan kommer att vara helt
            borta inom ett par år. Det tycker jag är raskt marscherat.
          </note>
          <note type="speaker">
            Anf. 140 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Det var ganska många frågor som
          </note>
          <note>
            Leif Carlson bemötte. Jag har full respekt för att utskottet
            känner som man gör och visar hänsyn, om man nu tror att man gör
            det som är rätt och riktigt. Jag är inte den som tycker att riksdagen
            skall styra forskningen. Jag skulle verkligen inte vilja föra
            en debatt om det. Men man måste reagera när man har sett att forskningen
            styrs mot en annan form. Det sitter en liten grupp som fördelar
            pengar. De forskare som har visat att detta är ett problem får
            inte pengar medan andra får pengar. Leif Carlson tog upp som exempel
            amalgamenheten i Huddinge. Där har det gjorts en undersökning
            om vilka som hade blivit bättre efter en sanering. Många av dem
            som aldrig över huvud taget hade varit sjuka hade sanerat i förebyggande
            syfte därför de inte vill ha kvicksilver i munnen. Förutsättningarna
            var inte redovisade.
          </note>
          <note>
            Det finns alltså många svagheter på båda sidor.
          </note>
          <note>
            Jag tycker också att det är väldigt dumt att ta till överord.
            Det är ingen som tjänar på överreaktioner.
          </note>
          <note>
            Men mycket har vuxit fram av människors förtvivlan.
          </note>
          <note>
            Man har ju sett att många faktiskt blivit bättre vid en sanering.
            Jag känner en mängd människor som jag vet har blivit mycket bättre.
            Med blotta ögat har man kunnat se det. Man har över huvud taget
            inte haft några förutfattade meningar eller trott att det beror
            på tänderna att man mår dåligt, utan det har kommit fram när allt
            annat har misslyckats. Ändå möts man i samhället med uttalanden
            som att det inte finns några problem med amalgam, att det inte
            är bevisat.
          </note>
          <note>
            Den senaste utredningen, som presenterades i december, har dissekerats,
            smulats sönder. Det har sagts att den inte var relevant, att det
            fanns många svagheter i den.
          </note>
          <note>
            Den här tvärsäkerheten möter man ifrån forskarsamhällets sida.
            Leif Carlson måste väl erkänna att det har varit så. Detta är
            olyckligt och skapar missförhållanden.
          </note>
          <note>
            Anf. 141 LEIF CARLSON (m) replik
          </note>
          <note>
            Herr talman! Marianne Andersson säger att vi knappast kan göra
            annat än det vi tror är riktigt. Det vore märkligt om vi gjorde
            det som vi trodde var fel.
          </note>
          <note>
            Vi tror att det här är ett riktigt sätt att handla. Vi har stött
            oss på det underlag som finns tillgängligt.
          </note>
          <note>
            Jag kan hålla med Marianne Andersson om att det kan finnas skäl,
            inte bara här utan i fråga om mycket annat, att se över på vilket
            sätt fördelningen av resurser till forskningen sker och vilka
            som skall bestämma
          </note>
          <note>
            - detta med tanke på vad som har hänt i övrigt. Det finns goda
            skäl att göra det ur många synpunkter.
          </note>
          <note>
            Men jag tror inte att vi av det kan dra slutsatsen att all forskning
            därmed är korrumperad och tro att om vi gör tvärtom så blir det
            rätt. Så är det ju inte. Vi kan räkna med att den forskning som
            ändå bedrivs i Sverige till nästan 100 % är seriös forskning och
            väl underbyggd.
          </note>
          <note>
            Jag tycker inte att man är så tvärsäker i forskarvärlden som
            Marianne Andersson säger. Man säger att det inte i dag går att
            i några uppföljande undersökningar fastställa det faktum att många
            blir bättre, som Marianne Andersson säger. Det går säkert att
            hitta enstaka fall, men man kan inte få ett underlag för att bevisa
            att det förhåller sig så att en sanering har den effekten. Ändå
            säger ingen på vetenskapligt håll som sysslar med detta på Huddinge
            att den möjligheten är utesluten. Det kan vara på det sättet,
            även om vi fortfarande inte kommit ända fram till det. Det tycker
            jag är en klart ödmjuk inställning. Trots att man själv ännu inte
            kan belägga det är man öppen för att det kan vara så när man driver
            forskningen vidare. Det är den inställningen vi måste ha.
          </note>
          <note type="speaker">
            Anf. 142 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Man kan inte påstå att det är en särskilt ödmjuk
            inställning. Det har ju förts en debatt i massmedierna, både i
            TV och i tidningar, där man över huvud taget inte har varit ödmjuk
            när det gäller inställningen i denna fråga. Det måste man nog
            säga.
          </note>
          <note>
            Det är inte heller en ödmjuk inställning när man tvärsäkert efter
            konferensen State of Arts går ut och påstår att amalgamet är billigt
            och bra. Jag tycker att det egentligen var ett ganska uppseendeväckande
            påstående. Så tvärsäker kunde man vid det tillfället egentligen
            inte vara. Det fanns andra rapporter.
          </note>
          <note>
            Jag vill inte misstänkliggöra all forskning. Men det är viktigt
            att ta itu med saker när man ser saker som är litet tvivelaktiga.
            Jag påstår inte att all forskning skulle vara korrumperad. Men
            det är viktigt att man tar itu med de avarter som man ser. Utan
            tvekan har det varit så och är fortfarande - det står jag faktiskt
            för - att man inte har den förutsättningslösa inställningen, utan
            man säger att det inte finns något samband mellan amalgamsanering
            och det att man mår bättre. Man hänvisar t.ex. till undersökningar
            där det inte har funnits kontrollgrupper. Det är svårt att göra
            sådana här undersökningar och ha en dubbelkontroll i den här typen
            av problem. Det är inte lätt, och ingen har tagit något initiativ
            till eller satsat pengar på att göra några undersökningar heller.
            Därför står ord mot ord. Det händer aldrig någonting på grund
            av att det finns låsningar. Jag kan förstå det, men jag tycker
            att det är på tiden att man lägger all prestige åt sidan och talar
            med varandra förutsättningslöst.
          </note>
          <note>
            Anf. 143 LEIF CARLSON (m) replik
          </note>
          <note>
            Herr talman! Jag sade just att man skall ha en ödmjuk inställning
            och ett förutsättningslöst sätt.
          </note>
          <note>
            De undersökningar som Marianne Andersson vänder sig mot har publicerats
            även i utlandet, och man har gjort publicerbara försök för att
            andra skall kunna se om man har rätt. De som har haft inställningen,
            att amalgam är kolossalt skadligt och att alla som har sagt sig
            ha besvär verkligen har besvär, har inte publicerat sina studier.
            De har inte gjort publicerbara försök, de har inte ens haft en
            korrekt journalskrivning.
          </note>
          <note>
            Det är ett problem. Ur den synpunkten vore de faktiskt önskvärt
            att det gjordes rakt igenom så att det skulle gå att jämföra bättre.
            Ur vetenskaplig och litteraturkritisk synpunkt måste jag säga
            att de som haft en mer försiktig inställning till amalgamets skadeverkningar
            har en betydligt högre kvalitet i sin verksamhet.
          </note>
          <note>
            Marianne Andersson säger att det finns de som säger att amalgamet
            är billigt och bra. Det beror naturligtvis på vad man jämför med
            och vilken tidsperiod det gäller. I dag finns ersättningsmedel
            som sägs var överlägsna om de används på rätt sätt och kombineras
            på ett visst sätt. Men det går inte att komma ifrån att amalgamet
            har använts sedan 1950-talet på miljarder tandytor. Biverkningsfrekvensen
            har faktiskt varit, med tanke på den omfattande användningen,
            ändå förbluffande låg. Det får man göra klart. Få saker är så
            använda som amalgamet. Det har rört sig om tiotals miljoner lagningar
            per år. Då måste jag säga att de flesta material som använts så
            flitigt skulle ha kunnat ge rätt kraftiga biverkningar, oavsett
            vad det är för material.
          </note>
          <note>
            Anf. 144 BO HOLMBERG (s) replik
          </note>
          <note>
            Herr talman! Riksdagen har ju beslutat att amalgamet skall avvecklas.
            Det är då märkligt att en av regeringens myndigheter, Socialstyrelsen,
            kommer ut med en studie som signalerar att amalgamet inte kan
            ses innebära några större problem. Det är också olyckligt att
            det blir motsättningar inom den akademiska världen om vem som
            har vetenskapligt rätt eller fel. Det är ytterst patienterna som
            blir lidande.
          </note>
          <note>
            Nu vet jag att Socialstyrelsen kommer att arbeta för ett bättre
            bemötande av patienterna. Jag tror också att man borde titta på
            hur riksdagens beslut tillämpas vid utbyte av plomberna.
          </note>
          <note>
            Jag skulle vilja slå ett slag för att man ger ordentlig information
            så att de tandläkare som skall hålla på med sanering verkligen
            lär sig hur de skall göra, så att patienterna inte far illa i
            onödan. Det är några få som kan göra det på ett bra sätt. De flesta
            kan det inte.
          </note>
          <note>
            För egen del skulle jag önska att man kunde vara litet generös
            på forskningssidan med att ge stöd och resurser till det amalgamenheten
            i Uppsala håller på med. Jag tycker att det rent vetenskapligt
            är intressant.
          </note>
          <note>
            Det är också intressant att man tar upp frågan om det positiva
            bemötandet av patienterna. Skulle man inte kunna tänka sig att
            gå vidare? SPU är ju en myndighet som kan vara med och hjälpa
            till så att man forskningsmässigt verkligen kommer loss och inte
            sitter fast och slåss inom professionen, till nackdel för patienterna
          </note>
          <note>
            Anf. 145 LEIF CARLSON (m) replik
          </note>
          <note>
            Herr talman! När det gäller bra bemötande råder det väl ingen
            oenighet, likadant är det när det gäller utbildning. Det är väl
            alldeles riktigt som Bo Holmberg säger att detta skall göras på
            ett korrekt sätt.
          </note>
          <note>
            Jag blir ändå något orolig när Bo Holmberg säger att Socialstyrelsen
            inte rättar sig efter de beslut som riksdagen har fattat. Efter
            ett avvecklingsbeslut lägger man fram en rapport som visar var
            vetenskapen står i dag, att man anser att problemen kanske inte
            ser ut så som vissa har sagt. Det måste väl ändå finnas en objektivitet,
            oavsett om riksdagen säger att amalgam skall avvecklas, i den
            rapport som en myndighet lägger fram. Den skall inte lägga fram
            en rapport så att den blir osann och passar till riksdagens önskemål.
            Då har vi lämnat forskningens ledstjärna långt bakom oss. Myndighetens
            uppgift är att presentera det som vetenskapen i dag kan säga,
            alldeles oavsett vad politiker tycker. Det måste vara forskningens
            frihet att kunna presentera materialet på det sättet. Därför blev
            jag något oroad.
          </note>
          <note>
            Stödet till Uppsala må väl vara. Jag har inte sagt något om det.
            Men det går inte att komma ifrån att hittills under fyra är det
            beträffande publikationerna en artikel, "Toxicology in vitro",
            som har publicerats därifrån. Andra ställen däremot uppvisar många
            publikationer och framför allt reproducerbara försök.
          </note>
          <note>
            Skall man fördela medel måste man naturligtvis ta hänsyn till
            om det på ett visst ställe produceras sådan forskning som avsätter
            resultat eller inte. Det måste ju ligga i riksdagens intresse
            att medel verkligen går till forskning som ger resultat, inte
            till forskning som bara verkar vara allmänt spännande.
          </note>
          <note>
            Anf. 146 BO HOLMBERG (s) replik
          </note>
          <note>
            Herr talman! Vi är helt överens, Leif Carlson, om att forskningen
            måste få ha sin väg, oavsett vad riksdagen säger.
          </note>
          <note>
            Jag hade en formulering om konstiga signaler när riksdagen fattat
            beslut och det sedan kommer en sådan här rapport. Självfallet
            måste vi hålla fanan högt för den fria forskningen.
          </note>
          <note>
            Om vi ser bakåt i den här debatten finner vi att det är ett antal
            tandläkare, nu generaliserar jag, som har väldigt bestämda åsikter
            om amalgamet och dess hälsoeffekter -tandläkare som inte har medicinsk
            utbildning.
          </note>
          <note>
            Jag tycker att Sverige, liksom en del andra länder, borde pröva
            att först ha en grundläggande medicinsk utbildning. Sedan blir
            man specialiserad. En specialitet skulle kunna vara att bli tandläkare.
          </note>
          <note>
            Jag har inte särskilt stor respekt för dem som ganska ytligt
            håller på inom sin profession. Jag tycker att i en demokrati måste
            i alla fall de folkvalda, och den möjligheten har vi, kunna påtala
            behovet av mera forskning på ett område och se till att man får
            resurser till det. Det var i det avseendet som jag uttalade intresse
            vad gäller amalgamenheten i Uppsala.
          </note>
          <note>
            Anf. 147 LEIF CARLSON (m) replik
          </note>
          <note>
            Herr talman! Vi är inte särskilt oeniga här. Det kan finnas vissa
            punkter där vi tycker olika. Men det väsentliga är att både Bo
            Holmberg och jag står bakom vad ett enigt utskott här säger. Vi
            tycker att vi just har tagit mycket stor hänsyn till människors
            oro och till deras rätt att bli bemötta på ett värdigt sätt, oavsett
            orsaken till deras lidande. Det är utskottets inställning, och
            utskottet är, som sagt, enigt. Därför tror jag inte att vi behöver
            träta ytterligare om detta i dag.
          </note>
          <note type="speaker">
            Anf. 148 EVA ZETTERBERG (v)
          </note>
          <note>
            Herr talman! Jag skall börja med att tala om att jag inte har
            några yrkanden. I stället instämmer jag i det som Vänsterpartiets
            representanter tidigare har framfört. För övrigt instämmer jag
            i det som socialutskottet säger.
          </note>
          <note>
            Vad jag vill ta upp gäller några motioner om barn och om barn
            i kris. Jag själv och ett flertal andra personer från andra partier
            har motionerat och framfört att vi anser att riksdagen med betydligt
            större intresse än hittills bör se vad vi gör för de barn som
            faktiskt har en svår levnadssituation.
          </note>
          <note>
            Riksdagen och utskottet har behandlat de här motionerna. Vi förde
            en debatt i morse som handlade om det oprovocerade våldet och
            där flera debattörer frågade efter anledningen och tyckte att
            vi skall gå djupare och se vilka orsakerna är bakom våldet, framför
            allt det oprovocerade våldet från ungdomar. Utifrån den debatten
            menar jag att vi måste komma tillbaka till frågan om vad vi gör
            för barn som befinner sig i kris och vad vi gör för att barn inte
            skall befinna sig i kris. Det måste vara grundläggande här.
          </note>
          <note>
            Från utskottets sida finns det en bra beskrivning av motionerna.
            I mina ögon har utskottet lyft fram att de krav som vi har ställt
            är rimliga. Bl.a. har vi föreslagit att man skall överväga ett
            samlat barnperspektiv på forskningen. Över huvud taget måste man
            se närmare på barnens situation i samhället. Dessutom måste man
            gå vidare för att hitta nya infallsvinklar för att se till att
            barn som behöver stöd faktiskt får det, och på ett mycket tidigare
            stadium.
          </note>
          <note>
            Jag menar dock att utskottet inte har gått tillräckligt långt
            på det här området. I betänkandet säger man:
          </note>
          <note>
            "Ett samlat, löpande informationssystem, som föreslås av vissa
            motionärer, bör enligt utskottet övervägas för att ge en bättre
            faktabild av barnens situation i samhället. Ett ´barnperspektiv´
            i forskningen skulle också kunna bidra till en större kunskap
            om barnens förhållanden."
          </note>
          <note>
            Detta visar att man bara allmänt har sagt sig vara villig att
            titta på det här - det skall övervägas. Men man har faktiskt inte
            framfört krav till regeringen om hur regeringen skall gå vidare.
          </note>
          <note>
            Det är naturligtvis av största vikt när vi diskuterar förhållanden
            för barn i kris att se på det generella välfärdssystemet. Det
            har flera debattörer tidigare varit inne på. Det gäller betydelsen
            av barnbidrag och en bra barnomsorg. Vidare gäller det Vänsterpartiets
            förslag om sex timmars arbetsdag och ett flertal andra förslag.
            Men jag menar att man också där måste gå vidare. Vi vet ju hur
            besparingarna har drabbat barn och gjort att barn som skulle kunna
            klara sig hyggligt inte gör det, därför att de inte får tillräcklig
            uppmärksamhet på grund av att vuxna inom barnomsorgen -
          </note>
          <note>
            på fritis osv.- inte hinner med.
          </note>
          <note>
            Vänsterpartiet har tidigare lagt fram förslag som diskuterats
            i en debatt med Anna Hedborg. Det gällde det som den norska regeringen
            gör - en särskild barnbilaga till budgeten, där man på ett samlat
            sätt kan se vad som görs och inte görs för barnen. Det märks väldigt
            tydligt att detta saknas.
          </note>
          <note>
            I min förra diskussion med Anna Hedborg blev jag lovad att det
            här kommer till nästa budgetomgång.
          </note>
          <note>
            Det är gott och väl. Men jag vill också genom Anna
          </note>
          <note>
            Hedborg skicka med till regeringen ett utmärkt förslag som en
            medlem av Psykologförbundet kom med i en diskussion när riksdagens
            tvärpolitiska barngrupp hade träff. Där sade man: Vi har ju miljökonsekvensbeskrivningar
            innan stadsplaner ändras. Innan vi går in i den fysiska miljön
            krävs det att kommunerna ser till vad det får för konsekvenser
            för miljön.
          </note>
          <note>
            Den här psykologen frågade mig: Varför finns det inte krav på
            en barnkonsekvensbeskrivning? Varför ställs det inte i samband
            med olika politiska beslut förslag om att man skall se vilka konsekvenserna
            blir för barnen? Jag tycker att hans förslag var utmärkt och hoppas
            att Anna Hedborg kan ta det med sig och att hon ser till hur man
            kan förverkliga sådana här tankegångar.
          </note>
          <note>
            Anf. 149 CHARLOTTA L
          </note>
          <note>
            BJÄLKEBRING (v)
          </note>
          <note>
            Herr talman! Ett flertal betänkanden behandlas i dag. Jag har
            valt att tala om dopning.
          </note>
          <note>
            I det aktuella betänkandet föreligger inga reservationer. Ett
            enigt utskott har avstyrkt de motioner som lades fram under den
            allmänna motionstiden och hänskjutit dem till den pågående dopningutredningen.
          </note>
          <note>
            Eftersom vi på förmiddagen hade en debatt om det oprovocerade
            våldet anser jag att det är på sin plats att också ta upp dopningen
            i denna debatt. Flera andra har gjort det, och jag såg en möjlighet
            att göra det i dag.
          </note>
          <note>
            Såvitt jag känner till började bruket av dopningspreparat inom
            idrottsrörelsen. Idrottsutövare försökte med hjälp av dopning
            förbättra sina resultat. Problemet inom idrottsrörelsen kan i
            dag sägas vara under kontroll. Vi har ju sett att resultaten inom
            vissa idrottsgrenar faktiskt har försämrats under senare år, därför
            att det nu är kraftigare kontroller beträffande användningen av
            dopning. Därmed har resultaten inom vissa idrottsgrenar faktiskt
            försämrats.
          </note>
          <note>
            På 80-talet, då man började testa dopning bland idrottsutövare,
            var uppemot 20 % dopade. Men i dag är det ytterst få som använder
            dopningspreparat, åtminstone i Sverige.
          </note>
          <note>
            Problemet gäller alltså i huvudsak inte idrottsutövare, i alla
            fall inte dem som är organiserade inom
          </note>
          <note>
            Riksidrottsförbundet. Jag anser att det stora problemet i stället
            finns bland dem som inte är tävlingsidrottare och dem som använder
            dopningspreparat och som tränar för "skönhetens skull" eller för
            att försöka skapa sig en identitet genom att bli stora muskelknippen.
          </note>
          <note>
            Vi i Vänsterpartiet anser att manipulation av kroppen för att
            skapa sig en identitet är helt oacceptabelt. Man måste ju kunna
            bli sedd och respekterad utan att behöva se ut på ett speciellt
            sätt.
          </note>
          <note>
            Arbetslösheten, reklamen och TV- och videovåldet uppmuntrar till
            bruk och manipulation för att bli någon - ett bruk som i sin tur
            leder till en belastning på samhället inom sjukvården genom ökade
            våldsbrott. Jag anser att vi politiker måste ta ansvar här. Vi
            måste skapa arbetstillfällen. Jag anser också att de som producerar
            videor, TV-program och reklam måste ta ett större ansvar än de
            gör i dag.
          </note>
          <note>
            I proposition 1990/91:199 står det att anabola steroider inte
            kan anses vara lika farliga som narkotika, eftersom de inte bedöms
            vara beroendeframkallande.
          </note>
          <note>
            Man bedömde då att dopningen inte skulle kriminaliseras och att
            det inte heller skulle göras jämförelser vad gäller strafftidens
            längd och narkotiska preparat.
          </note>
          <note>
            Jag delar inte den uppfattningen. Anabola steroider är inte beroendeframkallande
            med tanke på de abstinensbesvär osv. som föreligger vid narkotisk
            avvänjning.
          </note>
          <note>
            Men helt tydligt kvarstår dock det psykiska beroendet. När man
            under en period använt t.ex. anabola steroider så växer muskelmassan,
            i alla fall på de flesta människor som tränar. Det ger i sig en
            väldigt kraftfull psykologisk kick - man blir ju större och starkare.
          </note>
          <note>
            När man sedan gör uppehåll i användandet av anabola steroider
            minskar muskelmassan betydligt, vilket gör att det är lätt att
            ta till anabola steroider igen.
          </note>
          <note>
            Jag vill förklara att det inte enbart handlar om anabola steroider
            utan också om testosteroner o.d., men det är ett begrepp som vi
            väl alla använder. Jag hoppas att ni förstår att det egentligen
            inte bara är anabola steroider jag menar när jag talar om det.
          </note>
          <note>
            När man gör uppehåll i dopningen är det väldigt vanligt att man
            kommer in i en depressiv fas, och man vill ju faktiskt inte må
            dåligt. Man vill i stället må bra, växa och bli större. Då hamnar
            man lätt i ett fortsatt missbruk, som innebär att man faktiskt
            också ökar dosen.
          </note>
          <note>
            Min bedömning är att dopningspreparat borde jämföras med narkotika,
            både vad gäller strafftid vid försäljning och en kriminalisering
            av bruket.
          </note>
          <note>
            Herr talman! En annan sak som jag har reagerat på är att det
            vid våra gym och träningslokaler finns förhållandevis litet eller
            obefintlig information om dopningen och dess skadeverkningar.
            Biverkningarna är ju som sagt inte få. Biverkningarna hos män
            är bl.a.
          </note>
          <note>
            bröstförstoring, ökad sexlust eller impotens, acne, blod i sperman,
            hjärtsvikt, näsblödningar och förhöjda levervärden. De biverkningar
            som förekommer hos kvinnor är skäggväxt, basröst och clitorisförstoring.
          </note>
          <note>
            Dessutom förekommer stora psykiska biverkningar, t.ex. sömnproblem,
            ångest, depression, självmordstankar och aggressivitet.
          </note>
          <note>
            Detta avspeglar sig i sjukvården och även i samhället i övrigt.
            Man söker sig ju till sjukvården för sina biverkningar. Jag vill
            därför uppmärksamma socialutskottet och Anna Hedborg på att man
            faktiskt måste utöka sjukvårdspersonalens utbildning, så att patienterna
            får den rätta behandlingen.
          </note>
          <note>
            Man kan också misstänka att förekomsten av dopning är större
            än vad statistiken på området visar.
          </note>
          <note>
            1994 beslagtogs 500-1 000 kurer. De som dopar sig tar i genomsnitt
            två kurer per år. Betänker vi då att
          </note>
          <note>
            Tullen enbart får fatt i 10 % av det som smugglas till
          </note>
          <note>
            Sverige, så förstår man att det är många personer som dopar sig
            i Sverige i dag.
          </note>
          <note>
            Det är viktigt med information för att förhindra ytterligare
            spridning av dopningspreparat. För dem som vill ha ytterligare
            information om dopning vill jag upplysa om att dopningsjourens
            telefonnummer är
          </note>
          <note>
            020-546 987.
          </note>
          <note>
            Jag har inga egna yrkanden utan står bakom utskottets hemställan
            i detta betänkande. Tack för ordet!
          </note>
          <note>
            (forts.)
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att nu pågående
            ärenden, tidigare debatterat ärende samt de ärenden som hann debatteras
            färdigt under dagens sammanträde fick avgöras vid morgondagens
            arbetsplenum.
          </note>
          <note>
            5 § (forts.) Socialpolitik - inriktning och anslag, m.m. (forts.
            SoU15, SoU13, SoU14, SoU16, SoU17,
          </note>
          <note>
            SoU19, SoU20 och SoU22)
          </note>
          <note type="speaker">
            Anf. 150 EWA LARSSON (mp)
          </note>
          <note>
            Herr talman! Till att börja med yrkar jag bifall till reservation
            36, mom. 53.
          </note>
          <note>
            Jag tänker tala om en del av det ökade våldet - det sexualiserade
            våldet mot kvinnorna. Jag vill påstå att attityder kan förändras,
            t.ex. hur vi uppfattar oss själva.
          </note>
          <note>
            Den kommersiella bilden av kvinnor och män som reklamen sprider
            påverkar självfallet vårt sätt att vara och reagera på varandra.
            De trådsmala kvinnorna och de muskulösa männen skapar konstlade
            könsroller. Vi har ju tidigare hört talas om hjälpmedel för att
            bli ännu mer konstlad. Reklamen tenderar dessutom att bli alltmer
            sexualiserad. Vuxna män och kvinnor klär ut sig till barn. Den
            här typen av reklam har en stor marknad i Sverige, medan den faktiskt
            är förbjuden i
          </note>
          <note>
            Norge. Här måste vi göra något.
          </note>
          <note>
            Jag är mycket orolig, herr talman, över att våldsinslagen i vanlig
            spelfilm och i television ökar.
          </note>
          <note>
            Våra attityder förskjuts hela tiden, så att vi accepterar allt
            grövre sexualiserat våld mot kvinnor och barn.
          </note>
          <note>
            Våldet mot kvinnor speglar den obalans som råder i maktförhållandet
            mellan könen. Våldet i samhället ökar. Stödet till de utsatta
            grupperna måste därmed öka.
          </note>
          <note>
            Riksorganisationen för kvinnojourer i Sverige,
          </note>
          <note>
            ROKS, är en stor folkrörelse med 133 kvinnojourer och ca 10 000
            enskilda medlemmar. Rörelsen behöver utökad ekonomisk hjälp för
            att klara behovet av rådgivning och stöd till de utsatta kvinnorna.
            Därför vill vi att riksdagen avsätter ytterligare 1 miljon kronor.
            I
          </note>
          <note>
            utskottet är man positivt inställd till kvinnojourerna och anser
            att deras arbete med att bistå kvinnor som utsatts för misshandel
            och sexuella övergrepp är viktigt. Men man menar att bidragets
            storlek redan har ökat tidigare år. Därför anser man att nivån
            nu är den rätta. Men anledningen till att medelstilldelningen
            ökat är ju att våldet mot kvinnor ökat. Vi kan inte se att den
            kurvan har brutits, utan snarare tvärtom. Våldet ökar, och då
            måste ju också medelstilldelningen öka.
          </note>
          <note>
            Kunskapen i samhället om sexualiserat våld är i dag mycket större
            än någonsin tidigare. Det har resulterat i ett allt större tryck
            på Riksorganisationens kansli och på de lokala jourerna. De skulle
            kunna göra så oändligt mycket mer om de fick den extra miljonen.
            I dag är risken stor för att de som arbetar med de utsatta bränner
            ut sig.
          </note>
          <note>
            Vill vi ha en förändring, vill vi ha slut på mäns sexuella våld
            mot kvinnor och barn, så är ytterligare en miljon kronor till
            ROKS en droppe i havet. Här krävs politisk vilja att synliggöra
            konsekvenser av förtryck och konkreta förslag till förändring
            av fundamentala orättvisor, exempelvis lönediskriminering.
          </note>
          <note>
            Attityder kan förändras.
          </note>
          <note>
            Vi får se om den stora kvinnorepresentationen i riksdagen har
            en gemensam vilja till förändrade attityder.
          </note>
          <note type="speaker">
            Anf. 151 BIRGER SCHLAUG (mp)
          </note>
          <note>
            Herr talman! Ledamöter, ni som sitter på läktaren och alla ni
            som tittar på Öppen kanal i kabel-TV!
          </note>
          <note>
            Pengarna tryter. Därför har vi inte råd att satsa på barnfamiljerna,
            men vi gör vårt bästa. Detta har många politiker sagt här i dag.
            Vi vill inte dra ned, men vi måste. Vi vill inte försämra det
            sociala skyddsnätet, vi vill inte göra neddragningar för kommunerna,
            men vi måste.
          </note>
          <note>
            Ont om pengar, sade Ingela Thalén. Men, kära ledamöter, ni som
            tittar på kabel-TV och ni däruppe på läktaren, det här är ju faktiskt
            struntprat och inget annat. Ni vet väl att om två veckor i denna
            kammare kommer en majoritet att sitta och rösta för 55,8 miljarder
            till nybeställningar av militära medel. 55,8
          </note>
          <note>
            miljarder!
          </note>
          <note>
            Den totala besparingen i kompletteringspropositionen var 3,6
            miljarder. Ibland finns det pengar.
          </note>
          <note>
            Ibland finns det väldigt mycket pengar, och ibland finns det
            inga pengar. Då måste man ju ställa sig frågan: Vad är hotet mot
            Sverige och det svenska samhället i dag? Rör det sig om det militära
            hotet eller det sociala hotet? Finner man att det handlar om det
            militära hotet, så kanske man skall satsa 55,8
          </note>
          <note>
            miljarder på nybeställningar under de närmaste 18
          </note>
          <note>
            månaderna. Uppfattar man att det sociala hotet är det största
            hotet i Sverige, så känns denna prioritering fullständigt befängd.
          </note>
          <note>
            Politik är att vilja är det någon som har sagt.
          </note>
          <note>
            Ingela Thalén sade dessutom: Det är när vi måste prioritera bort
            något som vi prövas. Just det. Här väljer vi bort sociala bitar
            och satsar på militära vapen, ledningscentraler, nya u-båtar,
            flundror och annat. Det är att prioritera, att välja.
          </note>
          <note>
            Därför tycker jag att det är tråkigt att så många i denna debatt
            inte har vågat ta i detta. Visserligen är ni allihop socialpolitiker.
            Men här behövs ett litet vidgat grepp, för ni som socialpolitiker
            kommer om två veckor att sitta här och rösta ja till 55,8 miljarder
            till militära investeringar.
          </note>
          <note>
            Herr talman! Ledamöter! Det var egentligen inte detta jag skulle
            prata om, men sinnet rann till när jag såg debatten på mitt rum.
            Jag skall egentligen talat om något helt annat, om den största
            framtidsfrågan av alla, gentekniken. Den berör alla människor
            - alla här inne och alla andra.
          </note>
          <note>
            Det som händer när det gäller genteknik går väldigt fort. Det
            som var fantasier för 30 år sedan blev verklighet för 20 år sedan.
            Det som var fantasier för
          </note>
          <note>
            20 år sedan blev verklighet för 10 år sedan.
          </note>
          <note>
            Det som var fantasier för 10 år sedan är verklighet i dag. Det
            som är fantasier i dag blir verklighet i morgon.
          </note>
          <note>
            Gentekniken i sig är en fullständig revolution, en teknik som
            styr samhället och som vi medborgare och politiker inte själva
            kan styra, om vi inte ser till att hela samhället blir involverat
            i den debatt som pågår, om vi ser till att medborgare inte känner
            sig överkörda när det ena experimentet efter det andra har lyckats
            och om vi ser till att medborgarna får vara med i den debatt som
            leder till det nya samhället.
          </note>
          <note>
            En moderat landstingspolitiker i Stockholm har krävt utredningar
            om hur mycket landstingen kan spara om man med hjälp av gentekniken
            sorterar ut foster, dvs. bedriver traditionell rashygien. Det
            här är möjligheter i dag och hot, framför allt hot. Det man av
            tekniska orsaker inte kunde på 30-talet, det kan man nu. Det här
            är allvarligt.
          </note>
          <note>
            I EU-parlamentet sitter det socialdemokrater, moderater och folkpartister
            och röstar för rätten till patent på liv. Det är fråga om svenska
            socialdemorkater, svenska folkpartister och svenska moderater!
          </note>
          <note>
            Socialdemokraterna i Sverige hade inte medhåll från de flesta
            andra socialdemokrater i EU, men de svenska socialdemokraterna
            röstade för patent på liv, patent på avkomma.
          </note>
          <note>
            Man kan t.o.m. ta produktpatent på isolerade mänskliga celler
            och gensekvenser. Och det här har svenska folket över huvud taget
            inte fått vara med att debattera!
          </note>
          <note>
            Det går fort, det går svindlande fort. Gentekniken är den största
            frågan som vi någonsin har ställts inför.
          </note>
          <note>
            I reservation nr 28, vilken jag yrkar bifall till, kräver Miljöpartiet
            att 50 miljoner kronor anslås under den här 18-månadersperioden
            till en fond där skolor, högskolor, företag, studieförbund - ja,
            alla - kan söka medel för att informera och starta debatt om gentekniken,
            precis på samma sätt som man en gång startade debatten när det
            gällde kärnkraftsomröstningen eller
          </note>
          <note>
            EU-omröstningen. Men den här frågan är faktiskt ännu större.
          </note>
          <note>
            Jag vill citera Eva Moberg som i en krönika i Dagens Nyheter
            för en tid sedan skrev så här:
          </note>
          <note>
            "För en tid sen såg jag ?Gensvar´, en soppteaterföreställning
            om genteknik. Det var mycket roligt och välspelat. Men när de
            hisnande farorna och problemen hade gestaltats, så förklarade
            det tillkallade oraklet, Forskaren, att vi nu alla delar ansvaret
            för vad som händer med den här tekniken. Och skådespelarna tycktes
            fromt instämma. Publiken skulle nu fromt ta sitt ansvar, det var
            budskapet. I helvete!"
          </note>
          <note>
            Hur skall vi som medborgare kunna ta ansvar om inte vi som politiker
            ser till att debatten förs ut till hela samhället? De som avslår
            den här reservationen gör det på grund av att de är rädda för
            debatt och rädda för information.
          </note>
          <note type="speaker">
            Anf. 152 BARBRO WESTERHOLM (fp)
          </note>
          <note>
            Herr talman! Jag begärde replik på Marianne Andersson, men fick
            veta att jag bara kunde få ordet sist på talarlistan. Jag fick
            höra att Bo Holmberg missade att få replik på Marianne Andersson
            och fick i stället replik på Leif Carlson. Jag begriper inte riktigt
            det här.
          </note>
          <note>
            Det är av största vikt att man tar dessa patienters problem på
            allvar och att man gör det förutsättningslöst och inte riskerar
            att fälla fel ko. Jag vill illustrera risken med att dra förhastade
            slutsatser om vad det är som ligger bakom en patients besvär genom
            att relatera till erfarenheterna från amalgamenheten vid Huddinge
            sjukhus. Där har man undersökt ca 200 patienter med misstänkt
            påverkan från amalgamfyllningar.
          </note>
          <note>
            Man har inte hittat något samband mellan amalgamet och patienternas
            symtom. Ändå är man positiv till avveckling av amalgamet, det
            skall understrykas. Vad man har hittat är människor med järnbrist/anemi
            och med underfunktion av sköldkörteln. T.o.m. människor med cancersjukdomar
            har återfunnits i denna grupp.
          </note>
          <note>
            Dessa människor har sedan fått adekvat behandling.
          </note>
          <note>
            Man avslutar sin sammanfattning så här: I flera fall ställdes
            andra specifika diagnoser. De flesta patienter var nöjda med den
            utredning som genomfördes och de besked som lämnades.
          </note>
          <note>
            Jag vill understryka att amalgamenheten vid
          </note>
          <note>
            Huddinge sjukhus gör ett väldigt viktigt jobb för att hjälpa
            dessa patienter med oklara symtom och med okänd orsak bakom deras
            hälsoproblem.
          </note>
          <note type="speaker">
            Anf. 153 KERSTIN WARNERBRING (c)
          </note>
          <note>
            Herr talman! För tids vinnande vid voteringen i morgon avstår
            jag från att yrka bifall till reservationerna 7 och 11 i betänkande
            13. Jag yrkar alltså bifall bara till reservationerna 1 och 5.
          </note>
          <note type="speaker">
            Anf. 154 MARIANNE ANDERSON (c)
          </note>
          <note>
            Herr talman! Jag begärde inte ordet med anledning av Barbro Westerholms
            inlägg, utan det hade jag gjort innan.
          </note>
          <note>
            Jag delar uppfattningen att man skall behandla patienterna förutsättningslöst.
            Jag har mött så många människor under deras sjukdomsperioder,
            som har fått olika diagnoser och olika behandlingar, men ingenting
            har hjälpt. Sedan har man kommit fram till att det kan vara påverkan
            av amalgam. En patient hade förhöjd kvicksilverhalt i blodet.
            Efter en mödosam kamp har hon kommit tillbaka efter amalgamsanering.
          </note>
          <note>
            Det finns alltså en lång rad sådana exempel.
          </note>
          <note>
            I samband med undersökningen vid Huddinge sjukhus sade man att
            det också fanns andra förklaringar. Men det är ju självklart,
            och det sade jag också tidigare i debatten. Det är ingen som påstår
            att diffusa symtom bara beror på kvicksliverförgiftning. Det har
            jag aldrig påstått, och jag har inte heller hört någon annan som
            har sagt det. Det blir så lätt förenklingar i debatten, men det
            är ju inte fråga om det.
          </note>
          <note>
            När det gäller den här undersökningen var det väldigt många som
            hade bytt ut sina fyllningar fast de inte hade några problem,
            så det var väldigt svårt att göra en ordentlig undersökning. Den
            var inte heller särskilt vetenskaplig. Om man dömer ut andra undersökningar
            kan man också döma ut den eller granska den kritiskt.
          </note>
          <note>
            Anledningen till att jag begärde ordet var för att jag ville
            fortsätta diskussionen om amalgam. Det handlar om forskning och
            beprövad erfarenhet. Det gäller det som Leif Carlson sade om att
            de som arbetar på amalgamenheten i Uppsala - som vi vet ligger
            litet grand i fejd med amalgamenheten i Huddinge, vilket är mycket
            tråkigt, men det beror nog inte på amalgamenheten i Uppsala -
            inte har publicerat sig internationellt. Såvitt jag känner till
            arbetar de oerhört mycket med att hjälpa patienterna, och det
            tycker jag är värt all respekt. Just detta skall inte vändas emot
            enheten i Uppsala. Det finns lång rad internationella artiklar
            publicerade som också är kritiska.
          </note>
          <note type="speaker">
            Anf. 155 BARBRO WESTERHOLM (fp)
          </note>
          <note>
            Herr talman! Marianne Andersson tog upp risken med förenklingar.
            Den är sannerligen aktuell när det gäller just synen på riskvärderingar.
            Som jag sade i morse hör det till de svåraste frågeställningar
            en riskvärderare kan ha.
          </note>
          <note>
            När det kommer in en patient med misstänkt läkemedelsbiverkan
            har man att se om det föreligger ett samband eller inte. Som regel
            finns det inte ett fullständigt vetenskapligt underlag. Det kan
            ta många år att få fram ett sådant. Då måste man alltså fatta
            beslut på grundval av det underlag som man har och som är ofullständigt.
            Man får då väga in vilka konsekvenser en indragning av det aktuella
            preparatet medför. I de fall där man misstänker att problemet
            har uppstått är det kanske inte så stora svårigheter, men för
            alla andra som använder preparatet utan bekymmer kan det vara
            det. Man måste fråga sig om det finns något ersättningsmedel som
            man vet lika mycket om, som är lika riskfritt eller riskfriare.
          </note>
          <note>
            Det här är ett väldigt svårt ställningstagande varje gång. Det
            ligger mycket tankemöda och vånda bakom.
          </note>
          <note type="speaker">
            Anf. 156 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Det är naturligtvis väldigt viktigt att man varje
            gång gör en riskbedömning och värderar de symtom som en person
            har. Då är det viktigt att man arbetar med att få fram ordentliga
            diagnosmetoder.
          </note>
          <note>
            Men det har inte funnits något intresse från forskningen och
            från myndigheterna att verkligen se till att det kommer fram ordentliga
            diagnosmetoder. Jag förstår att det är svårt. Men även när det
            gäller den fråga som vi nu diskuterar är det viktigt att man får
            fram diagnosmetoder, och det är det som man arbetar mycket med
            på amalgamenheten i Uppsala. Det är självklart att det arbetet
            måste går framåt.
          </note>
          <note>
            Vi talade om beprövad erfarenhet och rapporter.
          </note>
          <note>
            Det gäller både tandläkare och läkare som har arbetat med diagnos,
            sanering och behandling under många år. De har mestadels långa
            köer och därför har de kanske inte kraft att göra en i vetenskaplig
            mening riktig rapport. Däremot finns det rapporter från dem som
            har arbetat väldigt mycket med patienterna. Jag vill påstå att
            också detta borde betraktas som beprövad erfarenhet, eftersom
            de har en sådan mångårig erfarenhet av detta arbete.
          </note>
          <note>
            Det finns en del omdömen om sådana här rapporter. Bl.a. sades
            det att dessa läkare hade behandlat sina patienter väl. Det är
            också en lättsinnighet från den andra sidan att uttrycka sig på
            det sättet. Då skulle man ju kunna tro att alla andra läkare och
            tandläkare behandlade sina patienter illa, och det är väl ingen
            som tror att det är på det viset.
          </note>
          <note type="speaker">
            Anf. 157 BARBRO WESTERHOLM (fp)
          </note>
          <note>
            replik
          </note>
          <note>
            Herr talman! Vi är överens om att det behövs satsningar på forskning.
            Socialutskottet medverkade också till att få fram ett antal miljoner
            för några år sedan till den här forskningen.
          </note>
          <note>
            Problemet är bara att det här är forskning som kräver forskare
            kunniga i epidemiologi och hur man arbetar med riskforskning.
            Vi har mycket ont om sådana i Sverige. Det är bara att beklaga
            att den här typen av forskning inte har kommit i gång på det sätt
            som vi hade önskat.
          </note>
          <note>
            Det hade varit mycket bra att i dagsläget ha studier som visar
            vad det är som de patienter som har de här besvären från munhålan
            har gemensamt och vad som skiljer dem från patienter som har amalgamfyllningar
            men inte har några besvär. Då skulle vi kanske ha kunnat få fram
            vad som ligger bakom många av de här patienternas bekymmer.
          </note>
          <note type="speaker">
            Anf. 158 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Jag vill hänvisa till Bo Holmberg som tidigare i
            dag sade att det viktigaste av allt är att patienterna blir bra.
            Det måste vara målet med sjukvården över huvud taget, att förebygga
            och bota sjukdomar. Sedan kan vi strida litet ibland om forskning
            och annat, men ser vi att patienter blir bra tycker jag att det
            är skäl nog att också använda metoderna, att fortsätta att arbeta
            på det sättet och öka det arbetet så att människor verkligen blir
            bra. Det handlar inte bara om sanering. Det handlar om rehabilitering
            och det handlar även om andra behandlingsmetoder.
          </note>
          <note type="speaker">
            Anf. 159 LEIF CARLSON (m)
          </note>
          <note>
            Herr talman! Marianne Andersson sade tidigare att man i Uppsala
            har så mycket att göra med att hjälpa patienter att man inte hunnit
            publicera sig. Eftersom jag är kliniker själv är jag den siste
            att ringakta den kliniska erfarenheten och dess betydelse. Men
            man får ändå inte låta tanken leda vill på det här området.
          </note>
          <note>
            Om vi inte bedriver reproducerbar forskning vet vi faktiskt inte
            om vi hjälper patienterna. Då arbetar man i blindo, tror sig hjälpa
            utan att ha belägg för att man gör det. Det är inte acceptabelt,
            menar jag. Har vi vid ett akademiskt centrum avdelat personer
            för forskning inom ett mycket svårgripbart område - där det finns
            bristande resurser, som framhålls här - kan vi inte säga att vi
            från början är så övertygade om att vi hjälper patienter med det
            vi gör att vi inte bryr oss om att lägga upp en forskning som
            är reproducerbar och som kan publiceras. Det kan vi inte göra.
            Det kravet måste vi ha.
          </note>
          <note>
            Det är svårigheter med de diagnosmetoder som
          </note>
          <note>
            Marianne Andersson sade att man just i Uppsala arbetar med. Men
            det är också det som är problemet. De har diagnosmetoder, som
            de behandlar utifrån, som inte är verifierade och som inte har
            kunnat påvisas ställa de diagnoser som man säger att de gör. Det
            blir då inte fråga om ett vetenskapligt experiment. Det blir bara
            experiment på patienter och inte någon säker hjälp.
          </note>
          <note>
            Jag tycker att man skall vara försiktig med att säga att man
            bara experimenterar och att man inte ens belägger det man gör
            så att det kan föras till ett vetenskapligt experiment.
          </note>
          <note type="speaker">
            Anf. 160 MARIANNE ANDERSSON (c)
          </note>
          <note>
            Herr talman! Vi är väl överens om att det här är ett stort folkhälsoproblem,
            för det finns många sjukdomar som har diffusa symtom och som är
            svåra att diagnostisera.
          </note>
          <note>
            Jag menar naturligtvis också att forskare skall publicera sig.
            Det är klart att de skall göra. Sådana är ambitionerna också.
            Att man inte har gjort det beror mycket på resursbrist och på
            att man har haft svårt att få pengar i inledningen av en process.
            Även om vi tycker att den har hållit på länge är det ändå vad
            det handlar om.
          </note>
          <note>
            Men vi vet också att det finns forskarrapporter och vetenskapliga
            artiklar som är publicerade internationellt. Det vi bl.a. menade
            med kravet på en parlamentarisk utredning var att man skulle göra
            en sammanställning av alla de rön som finns, så att man verkligen
            har ett bättre underlag och ser vad som finns internationellt
            på det här området.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 april.)
          </note>
          <note>
            Ajournering
          </note>
          <note>
            Kammaren beslöt kl. 17.51 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § Näringspolitik
          </note>
          <note>
            Föredrogs
          </note>
          <note>
            Näringsutskottets betänkande 1994/95:NU18
          </note>
          <note>
            Näringspolitik (prop. 1994/95:100 delvis).
          </note>
          <note type="speaker">
            Anf. 161 PER WESTERBERG (m)
          </note>
          <note>
            Herr talman! Till att börja med vill jag markera att vi självfallet
            står fast vid alla de reservationer vi har undertecknat. Vi kommer
            att begära votering och rösträkning på reservation 1 till betänkandet.
          </note>
          <note>
            Herr talman! Världens mest framgångsrika industrinationer kännetecknas
            av ett antal saker. De framgångsrika nationerna har framför allt
            låga räntenivåer, låg inflation. Det har de inte av en tillfällighet,
            utan som en följd av en långsiktig politik som leder till lågt
            risktagande med investeringar i näringsliv och inom bostadsbyggandet.
          </note>
          <note>
            De har också låga skatter, i synnerhet på arbete, riskkapitalbildning
            och företagande. De kännetecknas även av betydande kraftfulla
            satsningar på utbildning, forskning och utveckling. Man arbetar
            för stabila spelregler med stabila valutor utan stora fluktuationer.
          </note>
          <note>
            Ytterligare ett kännetecken är att de står för frihandel och
            marknadsekonomi, och att man satsar mycket kraftigt på privat
            ägande.
          </note>
          <note>
            Herr talman! Jag är dess värre beredd att säga att ett antal
            av dessa de viktigaste framgångsfaktorerna för några av våra främsta
            industrinationer inte stämmer överens med den situation vi har
            i Sverige.
          </note>
          <note>
            En f.d. socialdemokratisk vice statsminister har uttryckt att
            den bästa näringspolitiken är en stram finanspolitik, något som
            jag är den förste att instämma med. En stram budget leder till
            låga räntor och låg inflation och därmed även till den stabila
            valutan. Det är fundamentalt för att våga göra långsiktiga investeringar
            inom företagande och näringsliv, få kvalificerade jobb och avancerade
            investeringar och därmed bra lönenivåer.
          </note>
          <note>
            Det är därför jag beklagar att vi inte har stramhet i budgeten,
            det budgetunderskott vi har, den sjunkande valuta och höga räntenivå
            som skapar några av de problemställningar som vi i dag kämpar
            med inom svenskt företagande. Den s.k. marknaden, som styr räntenivåer
            och en hel del av vår valutautveckling, är i praktiken långivarnas
            förtroende för hur kungariket
          </note>
          <note>
            Sverige skall klara av att stå för sina betalningar framöver.
          </note>
          <note>
            Dess värre är situationen den att vi inte har ett så gott företroende
            som en del av våra grannländer utan därmed belastas med alltför
            höga räntor och väl låg valuta, vilket träffar investeringar och
            framtidssatsningar i Sverige, jämfört med det som i dag gäller.
          </note>
          <note>
            Det är med visst beklagande som jag noterar att den socialdemokratiska
            utskottsmajoriteten i detta betänkande vill rösta ned ett antal
            av de besparingar som vi moderater och ett antal av de borgerliga
            partierna har föreslagit. Vi är däremot glada att den socialdemokratiska
            finansministern har tagit upp ett antal av dessa besparingar och
            yrkar på genomförande av delar av dem i samband med kompletteringspropositionen,
            ett något underligt förfarande här i kammaren från socialdemokratisk
            sida.
          </note>
          <note>
            Sverige har i dag en ganska lång väg att vandra för att få konkurrenskraftiga
            skatter. Det gäller inte minst riskkapitalförsörjningen. Det är
            bara att konstatera att vi i dag har en situation där det svenska
            riskkapitalet beskattas avsevärt hårdare än vad som gäller utomlands.
            Även de utländska investerarna i Sverige har en väsentligt lägre
            skatt på sina svenska investeringar än vad motsvarande svenska
            investerare har.
          </note>
          <note>
            Vi gör bedömningen att en av de viktigaste faktorerna är att
            vi i Sverige får en riskkapitalbeskattning som är jämförbar med
            den i omvärlden. Vi måste fullfölja arbetet att bredda riskkapitalmarknaden
            för att få fram erforderligt kapital till tillräckligt låga kostnader
            för att skapa en situation där vi får erforderliga investeringar
            och därmed erforderliga jobb i den sektor som inte belastar skattebetalarna.
          </note>
          <note>
            Av det skälet vill vi starkt påfordra återinförande av enkelbeskattningen
            vid aktieutdelningar. Vi är glada över om man nu är beredd att
            ta delsteget att göra det åtminstone för icke-börsnoterade bolag.
            Men vi vill också peka på den mycket hårda beskattningen som i
            dag träffar tjänsteföretagen och tjänstesektorn och som gör att
            denna sektor i Sverige inte utvecklas på det sätt som den gör
            i en lång rad andra länder i
          </note>
          <note>
            Västeuropa, vilket varit en mycket starkt bidragande orsak till
            tillväxten av nya arbetstillfällen.
          </note>
          <note>
            Enligt vår uppfattning finns det - förutom att vi skall ha konkurrenskraftiga
            skatter, konkurrenskraftiga räntor, konkurrenskraftig inflation
            och stabil valuta
          </note>
          <note>
            - främst tre särskilda områden som näringspolitiken skall koncentrera
            sig på.
          </note>
          <note>
            Det gäller först och främst teknikförnyelse och satsningarna
            på forskning och utbildning. Det är därför med fortsatt förvåning
            vi ser på de försök att bryta upp de tekniska forskningsstiftelser
            som inrättades under den förra regeringen. Det var en av Västeuropas
            största satsningar på industrirelevant teknikförnyelse som skall
            öka teknikinnehållet i svenska företag och svenska produkter så
            att vi därmed kan konkurrera med teknikhöjd i stället för med
            låga löner.
          </note>
          <note>
            Det gäller också satsningarna inom informationsteknologin och
            på teknikspridning, och inte minst datorisering av Patent- och
            registreringsverket och digitalisering av Sveriges tekniska attachéers
            rapporter och en del av forskningsarbetet för att på detta sätt
            göra det tillgängligt för en lång rad småföretagare över hela
            landet.
          </note>
          <note>
            Vi gör här även noteringen att fortsatta besparingar inom utbildningssektorn
            och forskningssektorn riskerar att skapa ett ökande utbildningsunderskott
            i
          </note>
          <note>
            Sverige som än mer leder till att vi konkurrerar med lönenivåer
            i stället för kompetens och teknikhöjd.
          </note>
          <note>
            Enligt vår uppfattning är det de områdena som framför allt måste
            vara fredade. Det är där våra framstidssatsningar måste ligga
            ifall Sverige skall bibehållas som ett välfärdsland med goda lönenivåer
            och konkurrens på rätt sätt med kompetens och teknikhöjd och inte
            låga löner.
          </note>
          <note>
            Vi menar också att en statlig näringspolitik måste främja nyföretagandet
            och småföretagandet och minska etableringströskeln för många företag.
            Självfallet är ett införande ånyo efter sex månaders uppehåll
            av kvittningsrätten vid start av företag positivt. Men det finns
            mer att göra här.
          </note>
          <note>
            Vi tycker att det är negativt när man på nytt rör nyföretagar-
            och kvinnolånen genom koncentration av dessa eller monopoliseringen
            till ALMI. Det är ingen tvekan om att det gamla systemet fungerat
            alldeles utomordentligt väl, gett ca 5 000 nya jobb, skapat väldigt
            många nya företag och varit mycket kostnadseffektivt.
          </note>
          <note>
            Vi förstår fortfarande inte varför denna monopolisering skall
            genomföras när det bara drar bort en stor del av de organisationer
            och olika fristående grupper som varit med att stötta och driva
            fram nyföretagande, med viss koncentration på speciellt kvinnligt
            nyföretagande och nyföretagande bland invandrare.
          </note>
          <note>
            Förutom teknikförnyelsen och nyföretagandet är det framför allt
            exportfrämjandet och investeringsfrämjandet som vi ser som en
            viktig näringspolitisk insats. Men det gäller att ha seriositet
            och långsiktighet och inte fladdra fram och tillbaka med olika
            förslag hela tiden.
          </note>
          <note>
            Det var positivt när en av mina företrädare som näringsminister
            inrättade ett första anslag för främjande av investeringar i Sverige
            av utländska investerare. Vi fortsatte och fullföljde den uppbyggnaden,
            men vi tycker att det är mindre ansvarsfullt att försöka tiodubbla
            den satsningen under loppet av några månader eller veckor utan
            att egentligen ha en plan för hur detta skall gå till. Innan klubban
            ens har fallit för detta beslut i riksdagen börjar man dessutom
            dra ner anslagen även på denna punkt i kompletteringspropositionen.
          </note>
          <note>
            Litet mer stabilitet, litet mer uthållighet tror vi skapar en
            betydligt bättre penninganvändning och därmed också ett främjande
            av såväl investeringar som export.
          </note>
          <note>
            Tendensen i dag är tyvärr alltför tydlig. Den svenska kronan
            åker rutschkana, och det är bara att notera att den svenska kronan
            gentemot den finska marken sedan det gångna valet har förlorat
            ungefär en procentenhet per månad, ungefär 7 %. Sverige har alltså
            under det senaste halvåret i förhållande till
          </note>
          <note>
            Finland blivit ungefär 7 % fattigare. Vi börjar således i större
            och större utsträckning att konkurrera med låga svenska löner
            i stället för med kompetens och teknik, något som jag anser att
            den sittande regeringen bär ett utomordentligt tungt ansvar för.
          </note>
          <note>
            Den samling som finns i Finland över partigränserna kring den
            strama finanspolitiken har gett resultat, och man är på rätt väg,
            om än från ett dåligt utgångsläge.
          </note>
          <note>
            I det här betänkandet behandlas även en privatisering som inte
            jag har ställt mig lika entusiastisk till som en del av mina socialdemokratiska
            vänner, nämligen försäljningen av aktierna i Atle och Bure. Kammaren
            kommer säkert ihåg att dessa uppkom i samband med avvecklingen
            av de löntagarfonder som ställde till så mycket förtret. Tanken
            var att det skulle vara fråga om långsiktighet under minst fem
            år och att pengarna skulle satsas i mindre och medelstora företag
            för att skapa riskkapital. Bolagsordningarna låstes av kammaren
            på fem år i enlighet med de direktiv som de kompromisser som föregick
            kammarbehandlingen gav upphov till.
          </note>
          <note>
            Nu vill man redan efter ungefär halva perioden sälja aktierna,
            de statliga innehaven i de här bolagen.
          </note>
          <note>
            Eftersom en stor del av substansen i bolagen består av börsnoterade
            aktier är risken enligt min uppfattning att man får alldeles för
            stora substansrabatter om man därmed realiserar ut skattebetalarnas
            pengar, löntagarfondernas pengar, på ett mindre ansvarsfullt sätt.
            Man borde i stället se till att pengarna placeras i andra företag,
            i företag där de kan arbeta. Därmed skulle man få en bättre placering
            och ett bättre pris när man privatiserar Atle och Bure, för det
            tycker jag naturligtvis på några års sikt är en helt korrekt åtgärd.
          </note>
          <note>
            Vi är i kammaren eniga om att vi behöver 500 000
          </note>
          <note>
            nya jobb i Sverige och att vi behöver dessa 500 000
          </note>
          <note>
            nya jobb i privat sektor. För mig går det därmed inte ihop med
            skattehöjningarna på arbete, företagande och riskkapital i företagen,
            vilket gör att dessa skatter hamnar på en högre nivå än motsvarande
            skatter i våra viktigaste konkurrentländer. Det går inte ihop
            att genomföra besparingar på teknikutveckling, forskning och utbildning
            när vi skall konkurrera med kompetens och hög tekniknivå. Det
            går inte ihop med det här fladdrandet med budgetbesparingar, att
            avdrag avskaffas och sedan återinförs om några månader. Det skapar
            instabilitet, svårigheter att uppnå långsiktighet och trovärdighet.
            Därmed får vi en sämre utveckling än vad som skulle vara nödvändigt.
          </note>
          <note>
            Herr talman! Det finns en känd före detta socialdemokratisk riksdagsman
            och professor vid namn Bo
          </note>
          <note>
            Södersten som har sagt att det var kapitalismen som byggde Sverige.
            Jag tycker att han har utryckt detta på ett utomordentligt bra
            sätt. Det är inte så att välfärdssamhället värnas genom höga skatter
            och genom en hård beskattning av företagandet, utan det är precis
            som den söderstenska boken ger vid handen, att förmågan att värna
            om företagandet, företagandets utveckling och expansion med fler
            jobb som inte belastar statskassan skapar utrymmet för värnande
            av välfärdsstaten.
          </note>
          <note>
            Det finns egentligen aldrig något alternativ till detta, och
            det är därför med beklagande jag ser den förda socialdemokratiska
            näringspolitiken.
          </note>
          <note type="speaker">
            Anf. 162 KJELL ERICSSON (c)
          </note>
          <note>
            Herr talman! Sveriges ekonomi har varit i blickpunkten under
            en längre tid. Senast under gårdagen debatterades den frågan ganska
            mycket här i kammaren.
          </note>
          <note>
            Helt avgörande för lösningen av den ekonomiska krisen är att
            vi får ett bra företagsklimat. Ett livskraftigt och produktivt
            näringsliv i hela landet är också en förutsättning för vår välfärd.
            En mångfald av olika företag i skiftande ägandeformer leder också
            till både utveckling och nytänkande.
          </note>
          <note>
            Svenskt näringsliv har haft några synnerligen bekymmersamma år
            efter 80-talets spekulationsekonomi. Tyvärr var det då mer lönsamt
            att spekulera och tjäna pengar på pengar än att göra långsiktiga
            satsningar i företag. Svensk industri satsade stora resurser och
            investeringar under 80-talet, och detta gav ungefär 300 000 nya
            jobb. Men investeringarna gjordes utomlands och icke i Sverige.
            Här i Sverige gjordes inte nödvändiga investeringar och förändringar,
            och samtidigt steg kostnaderna i rask takt. Det här gjorde att
            många svenska företag straffades ut från marknaden. Vi förlorade
            också hundratusentals jobb i den svenska industrin.
          </note>
          <note>
            Vid regeringstillträdet 1991 fick fyrklöverregeringen ta itu
            med den besvärliga situation som då rådde för svensk ekonomi och
            svenskt näringsliv.
          </note>
          <note>
            Därför var de åtgärder som utfördes under perioden
          </note>
          <note>
            1991-1994 helt nödvändiga för att vända den nedåtgående trenden.
          </note>
          <note>
            De här åtgärderna bestod bl.a. i en sänkning av tillväxthämmande
            skatter och avgifter och en förbättring av riskkapitalförsörjningen.
            Även situationen för uppfinnare och innovatörer förbättrades under
            den här tiden. Dessutom reformerades arbetsrätten, regionalpolitiken
            förstärktes, stora satsningar skedde på en utbyggnad av infrastrukturen,
            dvs. på vägar och järnvägar, liksom på forskning och utbildning.
          </note>
          <note>
            Alla de åtgärder som genomfördes återupprättade
          </note>
          <note>
            Sverige som en industri- och företagarnation.
          </note>
          <note>
            Tyvärr återställdes en del av de här åtgärderna strax efter regeringsskiftet
            1994. Jag vill därför nu betona vikten av att näringslivet får
            långsiktiga spelregler. Ökad sysselsättning kan inte kommenderas
            fram genom slagord, utan det är genom politiska beslut om bra
            villkor för våra företag som man kan skapa nya arbetstillfällen.
            Det gäller framför allt satsningar som gynnar småföretagen, eftersom
            det är inom de små och medelstora företagen som de nya jobben
            kommer att skapas.
          </note>
          <note>
            Vad som nu är avgörande för den ekonomiska situationen är kombinationen
            av hur räntan utvecklas, hur lönerörelsen utfaller och hur vi
            klarar av att sanera statsfinanserna. En ekonomisk politik som
            ger utrymme för en lägre ränta är alltså nödvändig. Företagarna
            i Sverige måste ges en tydlig signal om att näringsklimatet skall
            förbättras och att spelreglerna blir hållbara över tiden.
          </note>
          <note>
            Jag hälsar med tillfredsställelse förslagen i kompletteringspropositionen,
            bl.a. återinförandet av kvittningsrätten, införandet av ett riskkapitalavdrag
            och viljan att diskutera en arbetsrätt som är småföretagsanpassad.
          </note>
          <note>
            Herr talman! Det finns många delar i det här betänkandet, men
            jag tänker bara beröra några av dem.
          </note>
          <note>
            Jag har redan i inledningen berört inriktningen. I
          </note>
          <note>
            propositionen föreslår regeringen bl.a. att nyföretagarlånen
            överförs från Industri- och nyföretagarfonden till ALMI Företagspartners
            regionala bolag. Jag tycker att det är en riktig åtgärd att decentralisera
            beslutanderätten vad gäller nyföretagarlånen ut till regionerna,
            men jag vill här betona att det ur både konkurrenssynpunkt och
            effektivitetssynpunkt är viktigt med mångfald. Därför är det viktigt
            att ALMI:s regionala bolag anlitar fristående organ, som t.ex.
            nyföretagarcentrum, handelskamrar och även andra fristående konsulter,
            vid beredning av de här låneärendena.
          </note>
          <note>
            När det gäller riskkapitalbolagen Atle och Bure föreslår regeringen
            att statens aktier skall försäljas.
          </note>
          <note>
            Jag tycker att det är ett riktigt förslag. Atle och Bure bildades
            av löntagarfondsmedel under förra valperioden, men de fungerar
            nu som vanliga investmentbolag, och därför finns det inga skäl
            till att staten skall ha kvar några resurser i de här bolagen.
            Försäljningen av aktierna skall ske på ett sätt som gör att aktierna
            säljs till ett riktigt värde, och det är också viktigt att frigjorda
            medel går till riskkapitalverksamhet.
          </note>
          <note>
            Även om det har gjorts mycket för att få fram riskkapital finns
            det fortfarande betydande brister. För att ytterligare komplettera
            möjligheterna att starta företag har vi i Centern föreslagit en
            företagsgaranti.
          </note>
          <note>
            Avsikten med den garantin är att man ute i regionerna, gärna
            ihop med ALMI, bildar holdingbolag som kan garantera ett nystartat
            företag under uppbyggnadsperioden.
          </note>
          <note>
            Det fungerar ungefär som när ICA-kedjan tar in en ny företagare.
            I inledningsskedet skall företagaren få hjälp av erfarna styrelseledamöter
            i holdingbolaget.
          </note>
          <note>
            De fungerar då som mentorer. Efter hand som företagaren får vinster
            kan han köpa loss företaget från holdingbolaget. För de garanterade
            lån som utnyttjats under uppbyggnadsskedet skall företagaren också
            betala royalty. Detta handlar alltså bara om garantier och inte
            om några subventioner.
          </note>
          <note>
            Under den förra valperioden fattades flera viktiga beslut för
            att stärka uppfinnare och innovatörer. Bl.a.
          </note>
          <note>
            inrättades Stiftelsen innovationscentrum. Eftersom uppfinnarna
            och innovatörerna är en mycket viktig del för en positiv utveckling
            i vårt näringsliv behöver det här området förstärkas ytterligare.
            Jag vill först uttala en förhoppning om att Svenska uppfinnareföreningen
            får minst samma anslag under innevarande budgetår som man har
            haft tidigare. Uppfinnareföreningens verksamhet, bl.a. med regionala
            rådgivare, har en stor betydelse för uppfinnarna. I övrigt bör
            de innovationsfrämjande åtgärderna inriktas på en ökad rådgivning
            och utbildning samt till en ökad samverkan mellan nationella och
            internationella organisationer.
          </note>
          <note>
            I Sverige utbildas vi ofta till att bli löntagare trots att landet
            behöver många nya företagare och entreprenörer. Därför menar vi
            i Centern att det bör göras ökade satsningar på entreprenörskap.
            Förståelse för företagarnas vikt och villkor bör grundläggas redan
            i ett tidigt skede. Utbildning i entreprenörskap bör därför också
            ske redan i grundskolan och gymnasieskolan. Även på högskole-
            och universitetsnivå bör möjligheterna till utbildning i entreprenörskap
            utökas.
          </note>
          <note>
            En viktig del av det här betänkandet handlar om kvinnors företagande.
            Kerstin Warnerbring kommer senare att utveckla vår syn i den frågan.
          </note>
          <note>
            Tekniköverföring är också ett viktigt inslag för att öka kompetensen
            i små och medelstora företag. Fyrpartiregeringen satsade stora
            resurser på utbildning och forskning. Bl.a. tillfördes stora resurser
            till strategiska forskningsstiftelser. Även den industrirelaterade
            forskningen fick förstärkta resurser. Men trots detta finns det
            behov av ytterligare åtgärder.
          </note>
          <note>
            Små och medelstora företag behöver använda sig av utomstående
            kompetens för att lösa tekniska eller andra problem som berör
            produkter, marknader eller organisationen. I Sverige finns den
            här kompetensen inom konsultföretag, industriforskningsinstitut,
            teknikcentrum, högskolor osv. Men det behövs kanske en stimulans
            för att sammanlänka de små- och medelstora företagen med dessa
            resurserna.
          </note>
          <note>
            Jag tror också att det är nödvändigt med ett intimt samarbete
            mellan gymnasieskolan och företagen. Jag har ett gott exempel
            på ett fint samarbete mellan Taserudskolan i Arvika och företagen
            i västra Värmland.
          </note>
          <note>
            Där håller man nu också på att undersöka möjligheterna att starta
            upp ett gemensamt industri- och utvecklingscentrum. Till ett sådant
            projekt kan det här nya anslaget vara bra att ha.
          </note>
          <note>
            Över huvud taget är det viktigt att man kan satsa ytterligare
            på förädling och teknisk utveckling av våra svenska råvaror, inte
            minst när det gäller skogsråvaran. Där finns det många nya möjligheter
            om man ger tillräckliga resurser till det.
          </note>
          <note>
            Miljöfrågorna har en stor betydelse även i näringspolitiken.
            Även här gjorde den förra regeringen stora insatser. Bl.a. genom
            beslut i kretsloppsfrågorna tog man ett stort steg framåt. Man
            inrättade även olika stiftelser, t.ex. teknikbrostiftelserna och
            Stiftelsen för miljöstrategisk forskning. Den här utvecklingen
            bör fortsätta. Centern anser att man bör inrätta regionala miljöteknikcentrum.
          </note>
          <note>
            Miljöteknik och arbetstillfällen inom den gröna sektorn kan leda
            till många nya företag och många nya jobb.
          </note>
          <note>
            Herr talman! Vi står självfallet bakom alla de reservationer
            som Centern avlämnat till det här betänkandet, men av tidsskäl
            yrkar jag bara bifall till reservationerna nr 12 och 14.
          </note>
          <note type="speaker">
            Anf. 163 EVA FLYBORG (fp)
          </note>
          <note>
            Herr talman! Jag skall inleda med att ställa mig bakom alla de
            reservationer som Folkpartiet har i detta betänkande, men för
            tids vinnande skall jag enbart yrka bifall till två av reservationerna.
            Dessa är reservation nr 1 om näringspolitikens inriktning och
            reservation nr 20 om kvinnors företagande.
          </note>
          <note>
            Herr talman! Två problem präglar Sverige och därmed den politiska
            debatten, nämligen arbetslösheten och underskotten. Det presenteras
            ständigt nya och gamla sparförslag för att få bukt med statsskulden.
            Det pytsas ut en strid ström av nya bidrag och arbetsmarknadsåtgärder
            för att få bukt med arbetslösheten. Det senaste mer generella
            förslaget är att vi skall sänka matmomsen med 8 miljarder kronor
            och äta oss ur krisen.
          </note>
          <note>
            Om vi skall få fler jobb i det här landet är det faktiskt nödvändigt
            att börja i en helt annan ände, hos den enskilda människan, entreprenören,
            småföretagaren. Bara om han eller hon får verka på rimliga, inspirerande
            och uppmuntrande villkor kommer vi att få alla de nya växande
            företag vi behöver för att lösa problemen i samhällsekonomin.
          </note>
          <note>
            Problemet med regeringen är att den hävdar att vi inte kan diskutera
            detta med tillväxt innan det är ordning på statsfinanserna. Det
            är ju tillväxten i näringslivet som skall åstadkomma just en förbättring
            i statsfinanserna. Att nu göra en engångsindragning genom en tidigarelagd
            momsinbetalning på 8 miljarder är därför helt fel. Det är som
            om man skulle svälta kon till döds för att få råd med fodret som
            skall föda kon.
          </note>
          <note>
            Kampen mot arbetslösheten måste därför vara en kamp för de människor
            som skapar de nya jobben i
          </note>
          <note>
            Sverige. Det kan låta självklart, men alltför ofta handlar den
            svenska debatten om att rädda jobb i stället för att skapa jobb.
            Alltför ofta framställs arbetsmarknadsministern och AMS-chefen
            som huvudpersonerna i kampen mot arbetslösheten. Det är de inte,
            och det har de egentligen aldrig varit.
          </note>
          <note>
            Vad är det då som skall till för att individen skall vilja och
            kunna satsa. Det som definitivt saknas i regeringens alla s.k.
            paket är de långsiktiga tillväxtfrämjande villkor som krävs för
            att kreativiteten och viljan skall blomstra till fullo. Det är
            inte nya bidrag som får en människa att starta ett företag. Det
            är inte krångligare arbetsrätt som får en att anställa fler. Det
            är inte heller höjda skatter som inspirerar till investeringar.
          </note>
          <note>
            Det är den egna drivkraften och viljan att skapa något eget,
            att pröva sina egna idéer, att få råda över sin egen tid och sin
            egen livssituation eller kanske att slippa flytta från hembygden
            när många andra jobb försvinner. Orsakerna är antagligen lika
            många som företagarna själva.
          </note>
          <note>
            Det Sverige därutöver behöver är en ny ekonomisk kultur. Hundratusentals
            enskilda människor i vårt land skall känna att det är mödan värt
            att starta ett nytt eget företag eller expandera ett småföretag
            som redan finns. Det vi politiker kan göra är främst två saker,
            nämligen att undanröja hinder och ge signaler i stort som i smått
            om ett nytt företagsklimat i vårt land.
          </note>
          <note>
            Hela det svenska utbildningssystemet är dessutom inriktat på
            att lära upp kompetenta löntagare. Vi skulle behöva en helt ändrad
            inställning till kreativitet, entreprenörskap och eget företagande.
            Det kan vara alltifrån uppfinningstävlingar för lågstadiet som
          </note>
          <note>
            Snilleblixten t.ex. till företagsspel på gymnasiet. Det måste
            vara något fel med inställningen i ett land som gratulerar den
            som vunnit 9,5 miljoner på Bingolotto
          </note>
          <note>
            - det kan i och för sig vara ett trevligt program - och samtidigt
            misstänkliggör dem som har satsat egna sparpengar och arbetsveckor
            på över 100 timmar i en egen firma. För att inte tala om i fall
            detta lilla företag skulle råka gå med vinst - hemska tanke.
          </note>
          <note>
            De välståndsbildande krafterna har försummats i
          </note>
          <note>
            Sverige under en lång rad av år. Under efterkrigstiden har Sverige
            inte haft något nettotillskott av jobb i den privata sektorn.
            Detta måste nu ändras.
          </note>
          <note>
            Det måste ändras om vi skall ha en chans att konkurrera med svenska
            produkter på den hårda världsmarknaden. Det måste ändras om vi
            vill kunna behålla välfärdsstaten i Sverige.
          </note>
          <note>
            När jag någon gång konfronteras med små barn och skall tala om
            sambandet mellan välfärden och näringslivet brukar jag förenkla
            det genom att säga att vinsterna från bilarna skall gå till dagisen.
            De enda pengar som vi kan använda oss av är ju de som människor
            är villiga att betala för de varor och tjänster som vi producerar.
            Därför är det så viktigt att förstå företagens och företagarnas
            situation.
          </note>
          <note>
            Herr talman! Till för något halvår sedan hade jag min dagliga
            gärning i ett företag. Det var inte precis något småföretag, men
            jag vågar ändå påstå att jag därför har ganska bra inblick i hur
            man tänker och agerar inom näringslivet och hur konjuktursvängningar
            och skatteregler, valutakriser och räntehöjningar påverkar affärer
            och satsningar.
          </note>
          <note>
            Trots rådande högkonjunktur väljer alldeles för många av de svenska
            företagen att hålla inne med satsningar och investeringar på grund
            av den osäkerhet, villrådighet och brist på visioner som regeringen
            tyvärr uppvisar. Förtroendeklyftan mellan svenskt näringsliv och
            regeringen är djup och kostar både jobb och investeringar.
          </note>
          <note>
            Lars Ramqvist är VD för Ericsson och har redan tidigare dömt
            ut regeringens politik från näringslivets perspektiv. Han kallar
            den t.o.m. för kontraproduktiv och menar att samtliga åtgärder
            är fel i sak och fel i tid. I en artikel i Veckans Affärer av
            den 10 april fortsätter den tuffa kritiken mot regeringens politik,
            och man talar om en djup förtroendeklyfta inom svenskt näringsliv
            - något som vi egentligen inte har upplevt tidigare. För även
            om socialdemokrater aldrig riktigt har förstått sig på småföretagen,
            har de åtminstone haft goda relationer med de stora företagen.
            Men inte heller där lyckas man längre.
          </note>
          <note>
            De tillväxtbefrämjande åtgärderna i regeringens förslag lyser
            tyvärr med sin frånvaro. Men det mest allvarliga är den totala
            brist på visioner som socialdemokratin uppvisar. Var är de bärkraftiga
            visionerna om Sverige som ett land med en framtid? Var finns satsningarna
            på den nya tekniken? Var finns dessutom insikten om att kvinnors
            företagande är en av nycklarna till de nya jobben? Socialdemokraterna
            säger att de tycker att detta är mycket viktigt - och drar sedan
            ner på anslaget Kvinnliga företagslån med 50 miljoner kronor.
          </note>
          <note>
            Hur kan s avfärda den explosiva dynamik som ligger i kvinnors
            företagande vad gäller en sådan här viktig symbolfråga? Om i dag
            t.ex. lika många kvinnor som män startade och drev företag, skulle
            det faktiskt innebära ca 400 000 nya jobb. Jag påstår inte att
            det här sker över en natt, men det är kortsiktigheten i s-förslagen
            som gör att framtidstron och trovärdigheten blir noll. Man säger
            en sak i brödtexter och i politiska debatter och gör sedan något
            helt annat i verkligheten.
          </note>
          <note>
            Herr talman! Allt tyder på att det är i de små företagen som
            den stora potentialen för nya jobb långsiktigt står att finna.
            Jag har en kamrat som driver just ett av dessa små företag. Hon
            är som många andra inte speciellt intresserad av politik men har
            ändå mycket åsikter om det mesta. Hon ringde häromkvällen och
            frågade varför vi i detta hus fattar en mängd irrelevanta beslut
            om RAS eller NYS, rekryteringsstöd och bidrag, bidrag, bidrag...
          </note>
          <note>
            Hennes budskap till mig och till alla ledamöter här i kammaren
            var att det är roligt att få vara företagare, att få rå sig själv
            och att ta risker och chanser, men att det är en konstig syn som
            politikerna har när de försöker förvandla henne och alla andra
            företagare till administratörer, när de borde få vara entreprenörer.
          </note>
          <note>
            Som liberal tycker jag att respekten för bångstyrigheten och
            egensinnigheten hos många småföretagare är en förutsättning, en
            tillgång och en självklarhet.
          </note>
          <note>
            Det finns andra som är bättre pappersvändare och bidragssökare.
            Låt därför företagarna göra det som de är bäst på, nämligen driva
            företag. Dessutom finns det en uppenbar risk för att alla dessa
            bidrag innebär att staten snedvrider konkurrensen, om inte alla
            företag söker samma bidrag.
          </note>
          <note>
            Det är detta som är problemet med socialdemokratisk näringspolitik.
            Socialdemokraterna saknar en grundläggande förståelse för företagarna,
            vad som driver dem och vad som hindrar dem. De saknar långsiktiga
            visioner om vart de vill komma. De reagerar på långivarnas krav
            med desperata piruetter med hjälp av än den ena, än den andra
            samarbetspartnern.
          </note>
          <note>
            Detta kortsiktiga beteende befrämjar verkligen inte nya företag,
            växande företag och nya jobb. Det är dags att sluta reagera och
            att i stället börja regera.
          </note>
          <note>
            Till sist skulle jag vilja fråga: Var är näringsministern under
            denna den största näringsdebatt som riksdagen genomför? En ministers
            uppträdande sänder signaler om vad man tycker är viktigt och inte.
            Näringsdebatten i Sveriges riksdag är tydligen inte så viktig
            för ett socialdemokratiskt statsråd. Att prioritera rätt saker
            är inte en av Sten Heckschers bästa grenar.
          </note>
          <note type="speaker">
            Anf. 164 LENNART BEIJER (v)
          </note>
          <note>
            Herr talman! Vad gäller näringspolitikens målsättning kan man
            konstatera att det finns en betydande samsyn. Vi är bl.a. överens
            om behovet och nödvändigheten av långsiktigt fasta och sunda spelregler
            i näringslivet, och vi är åtminstone i ord överens om de små och
            medelstora företagens betydelse i kampen mot arbetslösheten.
          </note>
          <note>
            Men det föreligger naturligtvis också stora skillnader.
          </note>
          <note>
            Vänsterpartiet och majoriteten i utskottet anser att högt ställda
            miljökrav på näringslivet kan vara och framför allt kan bli en
            avgörande konkurrensfördel.
          </note>
          <note>
            Höga miljökrav är lättare och lämpligare att ställa i högkonjunktur.
            Exportindustrins rekordvinster, som i hög grad beror på lågt värderad
            krona, skapar ett mycket lågt omvandlingstryck. Det finns en uppenbar
            risk att exportindustrin nu vilar på sina lagrar och därför förlorar
            tempo i moderniseringsprocessen.
          </note>
          <note>
            Därför är det nu rätt tid att höja ribban - att genom miljö-
            och energiskatter skapa motivation för ytterligare modernisering
            och miljöanpassning av industrin.
          </note>
          <note>
            Moderaterna, med sina bundsförvanter, anser att perioden 1991
            - 1994 var en mycket lycklig period för företagandet i Sverige.
            Inriktningen av näringspolitiken gav, som man säger, ett bra resultat.
            Jag tycker att detta i sanning är ett förbluffande påstående.
            För folk i allmänhet var 1991 ett eländesår för svensk arbetsmarknad.
            Under perioden 1991 - 1994
          </note>
          <note>
            skapades rekordarbetslösheten.
          </note>
          <note>
            När de borgerliga partierna nu föreslår att denna sorts politik
            skall fortsätta, tycker jag att det bara visar på dålig fantasi
            och ett fasthållande vid principer som tillhör en gången tid.
          </note>
          <note>
            Herr talman! De borgerliga partierna klamrar sig fast vid i huvudsak
            tre frågor. De anser att näringslivet och främst småföretagandet
            mår bäst
          </note>
          <note>
            1. om löntagarnas rättigheter och frihet begränsas,
          </note>
          <note>
            2. skatterna sänks i företagen och
          </note>
          <note>
            3. statliga företag och kommunala verksamheter privatiseras.
          </note>
          <note>
            Denna dogmatism är naturligtvis beklaglig.
          </note>
          <note>
            För att hemmamarknadsindustrin skall få fart och för att skapa
            många nya enmans- och fåmansföretag är det andra åtgärder som
            är viktiga. Det måste bli en betydligt högre nivå på nybyggnads-
            och ombyggnadsverksamheten, räntorna måste pressas ner genom konkurrens
            i banksystemet och efterfrågan måste öka.
          </note>
          <note>
            Då kan vi inte som i kompletteringspropositionen minska efterfrågan
            hos dem som handlar och öka den för dem som har utrymme att spara.
          </note>
          <note>
            Små företag med under 50 anställda bör få hjälp till investeringar
            till rimlig ränta, och enmansföretag bör slippa egenavgifter på
            sina först intjänade 40 000
          </note>
          <note>
            kr, vilket vi har föreslagit vid tidigare tillfällen. Viktigast
            är nog ändå långsiktigt att öka friheten för arbetare och tjänstemän
            att under tolv månader ges möjlighet att prova på eget företagande.
            Jag skulle direkt vilja fråga Per Westerberg och Kjell Ericsson
            om de är beredda att vara med på dessa förändringar i arbetsrätten.
          </note>
          <note>
            Herr talman! I kds-motionen kan man läsa att partiet förordar
            en marknadsekonomi baserad på etiska principer och styrd av sociala
            och ekologiska hänsyn.
          </note>
          <note>
            Jag tycker att det är en tjusig mening. Med anledning av denna
            skrivning vore det ytterst intressant att få höra om Kristdemokraternas
            syn på den svenska bolagens utdelning av bonusar och konsultarvoden
            till
          </note>
          <note>
            VD:ar och styrelseordförande.
          </note>
          <note>
            För att gå in på detaljerna i betänkandet är det något oroande
            att utskottets majoritet nu vill sälja ut
          </note>
          <note>
            Atle AB och Investment AB Bure. Dessa bolag startades med medel
            från löntagarfonderna i samverkan mellan den borgerliga regeringen
            och Ny demokrati.
          </note>
          <note>
            Det viktiga var sannolikt att riva upp de fonder som skapats
            av de svenska löntagarna - inte så mycket att skapa riskkapitalbolag.
            Som riskkapitalbolag har Atle och Bure knappast varit särskilt
            lyckade.
          </note>
          <note>
            Vänsterpartiet motsätter sig en försäljning, då detta sannolikt
            kommer att innebära en kraftig rabattering. I dag handlas dessa
            aktier till en rabatt om ca
          </note>
          <note>
            30 %. En snabb försäljning torde innebära att köparen gör ett
            klipp om uppemot 2 miljarder kronor. Det är därför bättre att
            staten blir helägare av Atle och Bure.
          </note>
          <note>
            Slutresultatet blir sannolikt detsamma, men överskottet från
            försäljningarna kan förväntas stärka budgeten.
          </note>
          <note>
            Majoriteten i utskottet vill både sälja så fort som möjligt och
            självklart få ut högsta möjliga pris. Frågan är då hur stor rabatt
            vi är beredda att ge på löntagarnas pengar.
          </note>
          <note>
            Herr talman! Vad gäller geologisk undersökningsverksamhet har
            utskottet enligt min mening dels ett positivt, dels ett negativt
            beslut. Först det positiva:
          </note>
          <note>
            Hotet mot den maringeologiska verksamheten är avvisat för denna
            gång. Det känns mycket bra att utskottet blivit överens på denna
            punkt. Enligt utskottet har den maringeologiska verksamheten ett
            vidare syfte än vad som anges i propositionen. Verksamheten tillhandahåller
            information som kommer till användning inom många områden, bl.a.
            miljövård, fysisk planering, försvaret och fiskerinäringen. Det
            vore därför naturligt att verksamheten i framtiden finansierades
            av flera departement. Utskottet vill därför att regeringen anmodas
            att ta fram förslag till en annan finansiering av den maringeologiska
            verksamheten.
          </note>
          <note>
            Jag tycker att detta är bra, och jag vill passa på att berömma
            utskottets socialdemokratiska ledamöter, som på olika sätt medverkat
            till att frågan fått en positiv lösning.
          </note>
          <note>
            Däremot är det beklagligt att utskottet inte vill ha en mer offensiv
            landbaserad prospekteringsverksamhet. Sveriges riksdag borde rimligen
            ha intresse av att ha ett avgörande inflytande över användningen
            av de svenska naturtillgångarna. Den förändring av regelsystemen
            som sägs vara under förberedande i departementet hastar verkligen.
          </note>
          <note>
            Siv Holma kommer senare att utveckla synpunkter på dels mineralprospektering,
            dels placeringen av
          </note>
          <note>
            Rymdbolagets huvudkontor.
          </note>
          <note>
            Herr talman! I tre motioner har man tagit upp frågan om träskiveindustrins
            framtida råvaruförsörjning.
          </note>
          <note>
            Man kan här säga att motionärerna är ute i god tid.
          </note>
          <note>
            Just nu är tillgången på s.k. industrispån, dvs. sågspån och
            kutterspån, mycket god. Det är dock mycket lätt att se problemen
            i framtiden. Vid en mer normal sågverkskonjunktur kommer konkurrensen
            om industrispån att hårdna. Industrispån är nämligen eftertraktat
            också av brikettfabriker och värmeverk.
          </note>
          <note>
            Spånskive- och boardindustrin är naturligtvis viktig för landet
            och de berörda kommunerna. Råvara till bränsle och till brikettillverkning
            finns det tillräckligt av ändå - man behöver inte konkurrera om
            industrispån. Det vore mycket tacksamt om regeringen, i god tid
            innan nedgången i sågverkskonjunkturen, återkom med förslag till
            riksdagen.
          </note>
          <note>
            Herr talman! Jag vill yrka bifall till reservationerna 2, 9,
            27 och 37.
          </note>
          <note>
            Anf. 165 PER WESTERBERG (m) replik
          </note>
          <note>
            Herr talman! Det är bara att konstatera att den statliga prospekteringspolitik
            som drevs under 70-
          </note>
          <note>
            och 80-talen, till mycket höga kostnader för skattebetalarna,
            nästan inte gav några nya gruvor eller nya gruvjobb. De liberaliseringar
            av gruvlagen som gjordes, med kronandelens avskaffande och inmutningssystemets
            förändringar, har ju lett till betydande prospekteringar. Även
            om det sker av både svenska och utländska prospektörer ger det
            förutsättningar för nya gruvor. Som bekant är det inte så lätt
            att ta gruvor i
          </note>
          <note>
            Sverige under armen och springa i väg med dem, utan det blir
            arbetstillfällen i Sverige, som förhoppningsvis blir bestående.
          </note>
          <note>
            När det gäller den ränta och den räntenivå som vi är ense med
            Vänsterpartiet om att försöka få ned, är det trots allt så att
            den höga räntan i Sverige i väldigt stor utsträckning skapar ett
            misstroende mot vår förmåga att betala våra skulder. Det är alltså
            den gamla strama finanspolitiken som måste till, där vi håller
            nere statsutgifterna och balanserar budgeten. Det är det som kan
            få ned räntan, öka företagandet och investeringarna och ge nya
            jobb.
          </note>
          <note>
            Till sist, herr talman, vill jag säga något om arbetsrätten och
            vad som hände 1991-1994. Självfallet vill vi förändra arbetsrätten.
            Vi är mycket ledsna över den upprivning av den utpräglat småföretagarinriktade
            förändringen av arbetsrätten som kammaren har gjort sedan i höstas.
          </note>
          <note>
            När det gäller vad som hände under mandatperioden de tre gångna
            åren, är det bara att hänvisa till
          </note>
          <note>
            Aftonbladets löpsedlar våren 1991, om 1 000 jobb som förlorades
            per dag, och löpsedlarna våren 1994, där det konstaterades att
            man fick ungefär 1 000 nya riktiga jobb per dag.
          </note>
          <note>
            Konkurrenskraftig beskattning av företagande, bra satsningar
            på teknikutveckling och ett bra företagarklimat - det brukar ge
            jobb, även om det tar tid.
          </note>
          <note>
            Anf. 166 LENNART BEIJER (v) replik
          </note>
          <note>
            Herr talman! Jag är kanske inte så förvånad över att Per Westerberg
            tycker att den nuvarande tingens ordning vad gäller prospektering
            är bra. Jag är däremot orolig för att landet har gett upp litet
            i fråga om möjligheterna att själv styra utvecklingen av och kontrollen
            över naturtillgångarna.
          </note>
          <note>
            Vad gäller arbetsrätten vet jag mycket väl vilken ståndpunkt
            Per Westerberg har, men min direkta fråga var: Är Per Westerberg
            beredd att göra en sådan ändring av arbetsrätten att även anställda
            i den privata industrin och det privata näringslivet kan ges tillfälle
            att under ett år pröva nyföretagande?
          </note>
          <note>
            Anf. 167 PER WESTERBERG (m) replik
          </note>
          <note>
            Herr talman! Ett direkt svar på den sista frågan är att vi självfallet
            är beredda att testa den typen av lösning. Det är helt uppenbart
            att det inte alltid är hantverkaren som står för den nya sysselsättningen,
            utan det är i stor utsträckning just avknoppningar från befintliga
            företag eller forskningsbaserade resultat som ger de snabbväxande
            företagen. Vi är mycket öppna för att pröva alla möjligheter som
            kan ge resultat i den sektorn.
          </note>
          <note>
            Jag vill bara säga några ord om prospekteringen.
          </note>
          <note>
            Jag kan förstå, från Lennart Beijers utgångspunkt, oron när det
            gäller kontrollen över gruvor. Men jag har alltid haft väldigt
            svårt att förstå att man inte hyser samma oro när det gäller läkemedelsindustri
            eller elektronikindustri, som snabbt kan flytta från landet.
          </note>
          <note>
            En gruva ligger där den ligger, utomordentligt fast i berget,
            med utomordentligt god kontroll från regering och riksdag. Något
            som är mer kontrollerat är det väl svårt att se.
          </note>
          <note>
            Anf. 168 LENNART BEIJER (v) replik
          </note>
          <note>
            Herr talman! Så långt är det riktigt, men det finns också många
            exempel på att det just i gruvindustrin är mycket enkelt att så
            snabbt som möjligt komma in, så snabbt som möjligt ta ut så mycket
            som möjligt ur gruvan och så snabbt som möjligt försvinna därifrån.
          </note>
          <note>
            Det ligger i sakens natur. Om man klarar av allt det på en gång
            är det naturligtvis en lysande affär. Det är just den biten, dvs.
            att kunna ha en långsiktig prospektering och gruvverksamhet, att
            se till att vi även i framtiden har kontroll över naturtillgångarna,
            som är litet speciell när det gäller gruvverksamhet.
          </note>
          <note>
            Anf. 169 KJELL ERICSSON (c) replik
          </note>
          <note>
            Herr talman! Lennart Beijer pratar om en lycklig period 1991-1994.
            Jag vill inte påstå att det var någon lycklig period. Det var
            en mycket arbetsam period.
          </note>
          <note>
            Beroende på en massa felaktigheter tidigare, under
          </note>
          <note>
            80-talet, fick man ta hand om en ekonomi i förfall, och det gjorde
            att man måste vidta en mängd åtgärder för att ge ett bättre företagsklimat
            i det här landet.
          </note>
          <note>
            Man satsade framför allt på små och medelstora företag, genom
            att sänka skatter och avgifter, förbättra riskkapitalförsörjningen
            och vidta åtgärder i arbetsrätten.
          </note>
          <note>
            Jag förstår inte Lennart Beijers illvilja när det gäller att
            småföretagen skall få en något mera anpassad arbetsrätt. Det var
            nämligen fråga om en mycket försiktigt anpassad arbetsrätt, med
            en provanställning på tolv månader och med två nyckelpersoner
            i företagen.
          </note>
          <note>
            Jag förstår inte heller vad det egentligen hjälper de anställa.
            Vad hjälpte LAS när företagen inte klarade av att behålla personal?
            Anställde man nya personer i stället? Icke! Man vågade inte göra
            det. Är det inte bättre att man sänker tröskeln, så att småföretagen
            vågar anställa personer i stället? Jag hoppas att just den småföretagsanpassning
            som gjordes då och som var mycket försiktig kommer tillbaka igen.
          </note>
          <note>
            Jag håller med om att räntan måste gå ned till en låg nivå. Jag
            tror att alla vill det. Det kan bara ske genom en ekonomisk politik
            som är stram och som man kan ha förtroende för. Det är också en
            av orsakerna till att vi har gått in i ett samarbete om kompletteringspropositionen,
            för att få en stabil majoritet bakom en stram finanspolitik.
          </note>
          <note>
            Anf. 170 LENNART BEIJER (v) replik
          </note>
          <note>
            Herr talman! Kjell Ericsson tar upp arbetsrätten och menar att
            den återställare, som han kallar det, som har skett inte är lycklig.
            Jag vill ändå att vi skall komma ihåg att det inte gjordes några
            nyanställningar
          </note>
          <note>
            1991-1994 och inte heller efter det att nya arbetsrättsregler
            kom till. Tvärtom gick det åt andra hållet.
          </note>
          <note>
            Jag tror därför att det fortfarande är räntenivåer och efterfrågan
            på varor som gör att företagare anställer.
          </note>
          <note>
            Även i dag är det felaktigt att sprida uppfattningen att det
            finns risker med att anställa folk, att företagen på något sätt
            skulle vara rädda för att anställa därför att arbetsrätten är
            så krånglig. Ni borde hjälpa till nu och tala om att det inte
            finns några risker med att anställa nya människor i företagen.
            Det finns naturligtvis olika uppsägningstider om man har jobbat
            en tid, men det är inga konstigheter. Det är fortfarande så, att
            när företag går bra och har avsättning för varorna kan de anställa.
            När det inte går bra är det ganska naturligt att de kan säga upp
            folk. Det är så det har fungerat sedan länge i det här landet.
          </note>
          <note>
            Anf. 171 KJELL ERICSSON (c) replik
          </note>
          <note>
            Herr talman! Lennart Beijer säger att det här inte har lett till
            några nyanställningar. Per Westerberg sade tidigare att det försvann
            1 000 jobb varje dag
          </note>
          <note>
            1991. Det var alltså 1 000 varsel varje dag. 1994
          </note>
          <note>
            tillkom det 1 000 nya jobb varje dag. Det visar mycket klart
            att det kom många nya jobb och att småföretagen vågade börja anställa.
          </note>
          <note>
            Som jag sade tidigare, är det här en väldigt försiktig åtgärd.
            Det är inga stora saker det handlar om. Det är tolv månaders provanställning
            eller att man kan behålla två nyckelpersoner i företagen vid varsel.
            Det är alltså mycket små, försiktiga åtgärder som det handlar
            om. Jag tycker därför att det är en sak som man bör diskutera
            i konstruktiv anda, för att försöka få en småföretagsanpassad
            arbetsrätt också i fortsättningen.
          </note>
          <note>
            Andra åtgärder som också behövs är åtgärder för att skapa en
            ännu bättre riskkapitalförsörjning.
          </note>
          <note>
            Jag tycker att det är mycket bra att kvittningsrätten kommer
            tillbaka, att man kan göra riskkapitalavdrag osv. Det är sådana
            åtgärder som leder till positiva resultat för småföretagen.
          </note>
          <note>
            Anf. 172 LENNART BEIJER (v) replik
          </note>
          <note>
            Fru talman! Kjell Ericsson menar att den återställda arbetsrätten
            är ett hinder för anställningar och för företagens utveckling.
            Jag måste säga att jag sällan har sett eller hört talas om att
            den är ett hinder - inte ens från företagarna själva, fast jag
            träffar ganska många. Det är andra saker som styr.
          </note>
          <note>
            Vi skall komma ihåg att arbetsrätten naturligtvis inte från början
            var till för företaget eller företagaren, utan arbetsrätten är
            till för att se till att löntagarna har sina rättigheter på arbetsplatsen.
            Då bör det vara det som är styrande.
          </note>
          <note>
            Jag tycker ändå att just den diskussion som Kjell
          </note>
          <note>
            Ericsson fortsätter, om det olyckliga med nuvarande arbetsrätt,
            försvårar litet grand och är ett hinder i att få företagen att
            börja anställa ordentligt.
          </note>
          <note type="speaker">
            Anf. 173 BIRGER SCHLAUG (mp)
          </note>
          <note>
            Herr talman! Jag hoppas att det inte var socialpolitiken som
            talmannen avsåg när han sade att det var dags för väsentligheterna
            när näringspolitiken skulle debatteras. Jag antar att också socialpolitiken
            är väsentlig, och att det kanske var middagen som var oväsentlig.
          </note>
          <note>
            Herr talman! Ledamöter och ni på läktaren! Vi är väl alla överens
            om att vi vill ha ett bra näringsliv.
          </note>
          <note>
            Frågan är bara vad som är bra. Det är en nyckelfråga.
          </note>
          <note>
            Låt mig också slå fast att ökad produktion i sig inte är någon
            självändamål. Tvärtom måste vi naturligtvis styra produktionen
            så att den blir hållbar. Det är inte självklart att det är positivt
            med fler bilar, fler prylar och fler kemikalier även om det leder
            till ökad produktion. Det är inte självklart. Det kanske i själva
            verket är precis tvärtom.
          </note>
          <note>
            Även den näringspolitiska debatten måste bygga på kunskaper om
            naturens spelregler och livsförutsättningarna. De kunskaper vi
            har är ändå följande.
          </note>
          <note>
            Varenda atom som vi plockar upp från jordskorpan och producerar
            någonting av tar vägen någonstans när vi har använt den. Det är
            detta som är grunden till all miljöförstöring. Därför är det viktigt
            att konstatera att ökad produktion, som ni talar om i allmänna
            termer, i själva verket kan innebära en gravt allvarlig miljöförstöring.
          </note>
          <note>
            När de fria atomer som har legat lagrade i årmiljoner i jordskorpan
            förs upp blir de oordnade. Vi får molekylsopor. Det är det som
            är grunden för miljöförstöringen.
          </note>
          <note>
            Om man inte har dessa naturvetenskapliga spelregler klara för
            sig är man väldigt illa ute.
          </note>
          <note>
            En annan grundbult som jag tror är väldigt viktig när man diskuterar
            näringspolitik likväl som alla annan politik är att människans
            celler är väldigt lika växters och djurs celler. I dag pågår det
            kemisk krigsföring mot våra celler som aldrig någonsin tidigare
            under livets historia. Detta är faktum.
          </note>
          <note>
            Har man inte detta till grund för den näringspolitiska debatten
            är det väldigt lätt hänt att vi hamnar väldigt snett.
          </note>
          <note>
            Det är också viktigt att konstatera att marknaden har allvarliga
            brister. Det är brister som vi politiker i själva verket skulle
            ta itu med.
          </note>
          <note>
            Naturen har ingen röst på marknaden. Hade naturen haft en röst
            på marknaden hade det naturligtvis varit fruktansvärt dyrt att
            utrota en enda art. I dag utrotas mellan 50 och 100 arter varje
            dygn.
          </note>
          <note>
            Ett annat stort problem på denna marknad - för övrigt också ett
            stort problem för näringslivet och för politiker - är att kommande
            generationer inte heller har någon röst på marknaden. Hade kommande
            generationer haft en röst på denna marknad hade varenda atom som
            har legat lagrad i jordskorpan - det kan vara i fossila bränslen
            eller i malmer - varit så dyr att vi för länge sedan levt i ett
            kretsloppssamhälle.
          </note>
          <note>
            Det är allvarliga problem att varken naturen eller kommande generationer
            har någon röst på marknaden.
          </note>
          <note>
            Det finns ett tredje stort problem som man måste ha klart för
            sig när man diskuterar näringspolitik. Den gamle liberalen Adam
            Smith - nationalekonomins fader brukar han kallas - var dessutom
            moralfilosof.
          </note>
          <note>
            Han byggde in två spärrar i systemet för att det skulle fungera,
            någonting som dagens liberaler och även socialdemokrater kanske
            skulle ta till sig.
          </note>
          <note>
            Han menade att systemet fungerar utmärkt under två förutsättningar:
            För det första att man inte vill lura sin granne på marknaden,
            och för det andra att man inte vill göra någonting så att man
            får skämmas inför kyrkan och Vår Herre.
          </note>
          <note>
            Det fanns etiska spärrar som Adam Smith byggde in i marknadsekonomin.
            I dag finns inte de spärrarna kvar. Det är ett avgörande problem.
            Etik figurerar inte längre på marknaden.
          </note>
          <note>
            Vi politiker måste därför införa spelregler som gör att systemet
            fungerar ändå. Vi måste se till att det som är hållbart långsiktigt
            också blir lönsamt kortsiktigt.
          </note>
          <note>
            Gör vi inte det kommer näringslivet att bli ett hot mot människan
            och samhället - inte en näring. Det är ett stort problem. Tar
            vi det inte på allvar kommer det att bli ännu värre om fem eller
            tio år.
          </note>
          <note>
            Vi politiker har alltså ett ansvar. Ett sätt att ta det kan vara
            att se till att dagens marknadsekonomi blir en riktig marknadsekonomi,
            någonting som Per Westerberg och Moderaterna avskyr. Man avskyr
            den riktiga marknadsekonomin.
          </note>
          <note>
            Vad är riktig marknadsekonomi, Per Westerberg?
          </note>
          <note>
            Det är ju att aktörerna på marknaden också får ta ansvar för
            de externa effekterna och betala för dem.
          </note>
          <note>
            Men Moderaterna och även andra partier vill privatisera vinsterna
            men socialisera kostnaderna. Det är det som är effekten av att
            marknadens aktörer inte tvingas ta hänsyn till de externa effekterna
            i form av t.ex.
          </note>
          <note>
            miljöförstöring.
          </note>
          <note>
            Vi behöver alltså ett skattesystem som medför att det som är
            långsiktigt hållbart också blir lönsamt kortsiktigt. Där är det
            väldigt centralt att diskutera skatteväxling, dvs. radikalt sänkta
            arbetsavgifter och i stället höjda energiskatter, råvaruskatter
            och utsläppsskatter. Det leder nämligen till att återvinning av
            de atomer som vi har tagit upp från jordskorpan blir företagsekonomiskt
            lönsamt. Vi återanvänder de atomer vi har tagit upp i stället
            för att hela tiden plocka upp nya. Det var de nya som var grunden
            till miljöförstöringen och till hotet mot våra celler. Därför
            är skatteväxling viktigt för en långsiktig hållbar utveckling.
          </note>
          <note>
            Med skatteväxling blir det också mer lönsamt för hushållen att
            reparera och underhålla, vilket naturligtvis också är grunden
            för ett kretsloppssamhälle.
          </note>
          <note>
            Skatteväxling gynnar också teknikutvecklingen.
          </note>
          <note>
            Vi kan inte låta Sverige och svensk basindustri leva i en skyddad
            verkstad. Vi måste få miljöteknikutveckling - modern utveckling.
            Det får man inte genom låga energiskatter och höga arbetsgivaravgifter.
            Det leder till att man konserverar gammal teknik och gamla strukturer.
            Denna konserverande vilja finns hos alldeles för många politiker
            i denna kammare, inte minst hos Moderaterna och Socialdemokraterna.
          </note>
          <note>
            Herr talman! Jag har nu talat om det reella innehållet i reservation
            3 från Miljöpartiet, och jag yrkar bifall till den.
          </note>
          <note>
            Jag vill också kommentera reservation 1 från den samlade borgerligheten.
            Att Moderaterna skrivit på den är rimligt. Det finns viss logik
            i Moderaternas galenskap. Men kds, Folkpartiet och Centern verkar
            i ett avseende litet vilsna.
          </note>
          <note>
            Ni skriver att det är av yttersta vikt att få ned räntorna. För
            någon vecka sedan stod vi här i kammaren och debatterade bankavgiften.
            Då ville ni införa ett system som skulle öka räntorna. Var är
            logiken?
          </note>
          <note>
            Det låter säkert kul och populistiskt med bankavgift, men faktum
            är att den leder till ökade räntekostnader för småföretag, för
            lantbrukare och för vanliga familjer. Jag förstår inte riktigt
            hur ni får ihop det, om jag skall vara ärlig.
          </note>
          <note>
            När det gäller riskkapital vill Vänsterpartiet och regeringen
            att AP-fonderna skall kunna gå in också i småföretag. Vi i Miljöpartiet
            tror inte på den modellen. Även om det känns litet ovanligt att
            hamna på samma sida som Per Westerberg, gör jag det den här gången
            också. Jag gjorde det också i en fråga förra gången vi debatterade.
          </note>
          <note>
            Vi menar att staten inte skall äga i andra fall än när det gäller
            naturliga monopol eller när det helt klart gynnar miljön. I övrigt
            skall staten sätta upp spelregler och ramar. Riskkapital kan vi
            ordna på annat sätt, t.ex. genom införande av närfonder, och helst
            framför allt genom att totalt sett sänka arbetsgivaravgifterna
            som ett led i skatteväxlingen.
          </note>
          <note>
            När det gäller pengar till näringslivet hade den borgerliga regeringen
            tidigare, och den socialdemokratiska nu, en viss förmåga att gödsla
            näringslivet med pengar. Jag tror inte på ett bidragsberoende
            näringsliv. Men på ett märkligt sätt har man under 20 år gödslat
            näringslivet med pengar. Det måste vi få slut på.
          </note>
          <note>
            Därför har vi i flera motioner krävt indragningar av bidrag till
            näringslivet. Det gäller NUTEK och
          </note>
          <note>
            Ingenjörsvetenskapsakademien. Är det någon som kan motivera dessa
            enorma bidrag som vandrar ut till näringslivet år efter år, dessutom
            på ett ganska ospecificerat sätt?
          </note>
          <note>
            En av de viktigast sakerna i betänkandet är trots allt talet
            om livstidsspecifikation. Det står inte i själva betänkandet så
            mycket men i en reservation från
          </note>
          <note>
            Miljöpartiet. Skall vi få ett kretsloppssamhälle som kombineras
            med goda demokratiska modeller krävs att marknadsekonomin blir
            en sund marknadsekonomi eller, som vi skulle kunna kalla den,
            en realekonomi i stället för den symbolekonomi som vi i dag lever
            i. En livstidsspecifikation innebär att konsumenterna kan träffa
            kloka, rationella och effektiva val när de handlar. Annars blir
            marknadsekonomin producenternas egen lilla planekonomi. Det är
            väl ändå inte så vi skall ha det. En marknad förutsätter ju att
            producenter och konsumenter får ungefär samma information om t.ex.
          </note>
          <note>
            varor.
          </note>
          <note>
            Miljöpartiet kräver alltså en lag som säkerställer att konsumenterna
            alltid får full information bl.a. när det gäller vilka naturtillgångar
            som använts vid produktionen, vilka biprodukter som uppstår, vilka
            risker som finns för dem som arbetar med produktionen, vilken
            energianvändning som har varit och vilken verkningsgrad som har
            varit aktuell, skrotningsspecifikation och förväntad livslängd.
            Får man den här informationen som konsument, kan vi börja tala
            om en verklig marknad. Men får man inte det, då är det tveksamt.
          </note>
          <note>
            Avslutningvis vill jag säga att alltför många vill privatisera
            vinster men samtidigt socialisera kostnader. Moderaterna är värst
            i det fallet.
          </note>
          <note>
            Jag står naturligtvis bakom alla våra reservationer men yrkar
            bifall till reservationerna 3 och 44.
          </note>
          <note>
            Anf. 174 PER WESTERBERG (m) replik
          </note>
          <note>
            Fru talman! Jag skall försöka fatta mig kort.
          </note>
          <note>
            Jag vill till att börja med notera de åtgärder som vidtagits
            för att försöka få i gång mer av kretsloppstänkande när det gäller
            produkter och därmed kunna få återvinning och sätta prislappar
            på miljökostnader.
          </note>
          <note>
            Jag vågar säga att vi i Sverige har kommit utomordentligt långt.
            Därmed inte sagt att det inte finns mycket mer att göra. Det får
            vi göra steg för steg.
          </note>
          <note>
            Birger Schlaug sade att vi skulle vilja privatisera vinster och
            socialisera kostnader. Jag noterar bara att var sak skall bära
            sina egna kostnader och ta sina egna vinster. Det är fullkomligt
            självklart. Den principen står vi för.
          </note>
          <note>
            Jag delar gärna Birger Schlaugs uppfattning om att vi skall ha
            mindre av bidragstänkande i näringslivet.
          </note>
          <note>
            Men jag drar radikalt annorlunda slutsats än vad Birger Schlaug
            gör. De stora stöd som i dag går till näringslivet går via arbetsmarknadspolitiken,
            som står för 35-40 % av bidragen till företagen för olika typer
            av anställningar. Ytterligare ungefär en tredjedel är regionalpolitiskt
            bidrag. Den sista delen gäller teknisk utveckling, industrirelevant
            forskning och exportfrämjande, där jag i synnerhet vill lägga
            tonvikten på den sistnämnda. Vi skall slå vakt om teknikutvecklingen,
            kompetensutvecklingen hos personalen, dvs. det som bygger upp
            bra lönenivåer i Sverige. Vi skall konkurrera med kompetens och
            teknik i stället för låga löner.
          </note>
          <note>
            Anf. 175 BIRGER SCHLAUG (mp) replik
          </note>
          <note>
            Fru talman! Det var intressant att höra att Per
          </note>
          <note>
            Westerberg nu tycker att aktörerna på marknaden -
          </note>
          <note>
            det kan vara företag av olika slag - skall bära sina egna kostnader.
            Men i går kunde vi höra Bo Lundgren oja sig över koldioxidskatt
            och uranskatt. Men det är just dessa miljöskatter som innebär
            att man faktiskt får betala för de externa effekterna. En riktig
            marknadsekonomi innebär ju att man får betala för de externa effekterna.
            Så är det inte i dag. Moderaterna har varit motståndare till miljöavgifter
            och annat.
          </note>
          <note>
            När det gäller teknisk utveckling tror jag inte alls på specialriktade
            pengar mer än i enstaka fall. I stället skall vi naturligtvis
            se till att vi får generella ekonomiska styrmedel som gynnar teknikutvecklingen.
            Vi politiker skall inte peta i allting. Vi skall ange ramar och
            sjysta spelregler som gynnar det vi vill. Och är det skatteväxlingen
            i sig som leder till teknikutveckling. Höjda energiskatter leder
            naturligtvis till ny energiteknik och energieffektivisering. Höjda
            utsläppsskatter leder naturligtvis till nya produktionsmetoder
            som leder till mindre utsläpp. Det är genom sådana saker vi skall
            få teknisk utveckling, inte genom konstgjorda pengar på det sätt
            som Moderaterna har en viss förkärlek för.
          </note>
          <note>
            Anf. 176 PER WESTERBERG (m) replik
          </note>
          <note>
            Fru talman! Sjysta regler, generella regler för företagen, säger
            Birger Schlaug. Ja, det skall vara sjysta regler.
          </note>
          <note>
            Jag är gärna med på att det kan finnas behov av miljöavgifter.
            Men det går inte att sätta ensidiga starka avgifter på svenska
            företag och kanske få produktionen flyttad till andra sidan Östersjön.
            Det måste vara någorlunda likvärdiga spelregler. Därför är det
            viktigt att man harmoniserar miljöavgifter, krav på säkerhet,
            miljö och produktionen m.m. Det tror jag leder till väsentligt
            bättre miljöresultat än ensidiga försök att slå ihjäl svenskt
            företagande.
          </note>
          <note>
            Detsamma gäller beskattningen av uran och koldioxid. Vi måste
            se till att vi inte bara slår mot svensk verksamhet i stället
            börjar importera el exempelvis från Sosnovy Bor eller något annat
            ställe, vilket knappast ger några bra resultat.
          </note>
          <note>
            Självfallet skall varje sak bära sina egna kostnader. Jag vill,
            fru talman, till sist säga att finns det något ett land skall
            göra för att få bra välfärd, bra teknikutveckling och god levnadsstandard
            är det att se till att befolkningen är välutbildad, att man har
            kvalificerade produkter att konkurrera med. Då får man bra utveckling.
            Det är inte låga löner vi skall konkurrera med. Annars blir vi
            ett riktigt fattigt land.
          </note>
          <note>
            Anf. 177 BIRGER SCHLAUG (mp) replik
          </note>
          <note>
            Fru talman! Det sistnämnda håller jag verkligen med om. Jag förstår
            inte varför Per Westerberg sade det. Jag tror inte det finns någon
            här som tycker annat.
          </note>
          <note>
            Det var intressant att Per Westerberg tycker att vi skall konkurrera
            med välutbildade människor. Då är det väldigt tråkigt att vi drar
            in bortåt 9 miljarder från kommuner och landsting, vilket bl.a.
            kommer att drabba just skolan och utbildningen. Det är väl inte
            så vi får välutbildad arbetskraft.
          </note>
          <note>
            När det gäller sjysta regler säger Per Westerberg att vi inte
            kan gå före, för då kanske vi måste importera el från kraftverk
            som släpper ut allt möjligt elände i andra länder. Per Westerberg
            vet lika väl som jag -
          </note>
          <note>
            eller också är han inte alls kunnig inom området - att svensk
            industri betalar hälften per kilowattimme jämfört med genomsnittet
            i EU-länderna enligt OECD:s siffror. Vi kan mycket väl höja uranskatten
            rejält utan att det drabbar svenska företag. Kanske kan Per Westerberg
            berätta för mig till vilket land de svenska företagen skall flytta,
            var de kan få lägre elpriser förutom i Norge - Norge ligger ju
            inte i EU.
          </note>
          <note>
            Anf. 178 KJELL ERICSSON (c) replik
          </note>
          <note>
            Fru talman! Jag kan hålla med Birger Schlaug om att en hållbar
            utveckling är viktig i näringslivet, likaså de långsiktiga spelreglerna.
            Under förra regeringsperioden infördes kretsloppsfrågorna som
            ett begrepp.
          </note>
          <note>
            Man införde också producentansvar. Man skulle bruka utan att
            förbruka. Det var alltså början på en viktig epok.
          </note>
          <note>
            Birger Schlaug tar upp diskussionen om bankavgifter igen. Vi
            hade en debatt om det för en vecka sedan, så vi behöver inte upprepa
            den nu. Den miljard som ni föreslår skall dras in gäller bankernas
            vinster som uppstått efter det att staten gjort stora insatser
            under de svåra åren. Det påverkar inte räntorna, utan det är av
            bankernas vinster som dessa pengar skall tas.
          </note>
          <note>
            Räntorna kan påverkas av konkurrens i bankvärlden.
          </note>
          <note>
            Det är mycket viktigt. Det är framför allt viktigt med en ekonomisk
            politik och finanspolitik som gör att man får sänkta räntor. Det
            är bland det väsentligaste.
          </note>
          <note>
            Beträffande stöden till företagen måste man komma ihåg att en
            väldigt stor del av dem utgörs av arbetsmarknadspolitiska åtgärder.
            Jag vet inte vad Birger Schlaug skulle göra i stället när vi har
            så många arbetslösa om inte insatser för dem. Till en väldigt
            stor del handlar det här om det.
          </note>
          <note>
            När det gäller regionalpolitiken och teknisk utveckling får man
            också se hur vår omvärld hjälper sina företag och satsar på teknisk
            utveckling, forskning och annat. Jag tror att Sverige där ligger
            i underkant. Till stora delar handlar det alltså om arbetsmarknadspolitiska
            åtgärder.
          </note>
          <note>
            Anf. 179 BIRGER SCHLAUG (mp) replik
          </note>
          <note>
            Fru talman! Arbetsmarknadspolitiska åtgärder har jag alls inget
            emot. Tvärtom tycker jag t.ex. att man drar in för mycket där,
            så det är inte det som det handlar om. I stället handlar det om
            de ganska så ospecificerade pengar som går till NUTEK, till Ingenjörsvetenskapsakademien
            osv. Vi menar att det är fel och att man i stället kan spara.
          </note>
          <note>
            Det är bättre att se till att vi genom skatteväxling får spelregler
            som leder till att det blir lönsamt för företagen att själva jaga
            den nya tekniken. Vi politiker skall se till att det blir verklighet
            och inte hålla på och pytsa ut pengar till alla möjliga saker.
          </note>
          <note>
            Med en stram ekonomisk politik kan vi få ned räntorna.
          </note>
          <note>
            Ökad konkurrens - javisst. Vi kunde se till att vi får en så
            pass stram politik - finanspolitik och ekonomisk politik - att
            Kjell Ericsson t.ex. om två veckor här stöder Miljöpartiets krav
            på att i denna kammare inte ge regeringen i uppdrag att satsa
            55,8 miljarder kronor på militära investeringar under de närmaste
            18
          </note>
          <note>
            månaderna. 55,8 miljarder - har vi råd med det?
          </note>
          <note>
            En bankavgift leder naturligtvis till höjda räntor.
          </note>
          <note>
            Självklart är det så. Det diskuterade vi förra gången.
          </note>
          <note>
            Jag tror att Per Westerberg gärna hoppar in i debatten för att
            säga att jag har rätt. Det är inte varje gång han säger det, men
            i det här fallet gör han det.
          </note>
          <note>
            Anf. 180 KJELL ERICSSON (c) replik
          </note>
          <note>
            Fru talman! När det gäller skatteväxlingen är vi,
          </note>
          <note>
            Birger Schlaug, överens om att skatt skall införas på miljöförstörande
            verksamhet och om att skatten på arbete skall sänkas. Det är sådant
            som vi också försöker oss på, så det finns ingen oenighet om den
            saken.
          </note>
          <note>
            I fråga om bankavgiften har vi många gånger sagt vad det gäller.
            Det är alltså från bankernas vinster som vi vill dra in 1 miljard
            kronor. Därmed berörs inte räntemarginaler i detta läge. Vi tycker
            inte att det är fel, i ett läge där staten lagt ut stora medel
            och stora garantier när det gäller bankerna, att man får tillbaka
            en del av de här pengarna.
          </note>
          <note>
            Anf. 181 BIRGER SCHLAUG (mp) replik
          </note>
          <note>
            Fru talman! Det låter ganska vackert, Kjell Ericsson! Men i själva
            verket leder det naturligtvis till höjda räntor för vanliga hushåll,
            småföretag och lantbrukare. Svårare än så är det faktiskt inte.
          </note>
          <note>
            Skatteväxling är viktigt. Kjell Ericsson talade vidare om det
            producentansvar som den borgerliga regeringen tog ett ansvar för.
            Ja, det är till viss del bra. Men problemet är ju att majoriteten
            i utskottet säger att producentansvaret står i en sorts motsatsförhållande
            till livstidsspecifikation på varor. Jag förstår inte hur ni kan
            motivera det. Men det är faktiskt motivet i utskottets betänkande
            till ett avslag på kravet på en livstidsspecifikation på produkter
            - en specifikation på varor som skall ge oss konsumenter sådan
            information att vi kan göra rationella och kloka val.
          </note>
          <note>
            Jag förstår inte varför ni säger nej till det i utskottet.
          </note>
          <note type="speaker">
            Anf. 182 GÖRAN HÄGGLUND (kds)
          </note>
          <note>
            Fru talman! Dagens debatt har sin utgångspunkt i budgetpropositionen
            och i de motioner som väckts med anledning av densamma. De här
            förslagen skulle enligt planerna i dag omvandlas till beslut,
            men beslutet kommer väl i morgon. Redan innan debatten är avslutad
            har regeringen dock kommit med nya förslag i form av kompletteringspropositionen
            som delvis kommer att kullkasta det beslut som kammaren fattar
            efter dagens debatt. Detta gör naturligtvis att diskussionen blir
            något mera förvirrad än den kanske annars hade behövt vara.
          </note>
          <note>
            När det gäller inriktningen på näringspolitiken finns det en
            skillnad i grundsynen mellan regeringen och de partier som står
            bakom reservation 1 i betänkandet. Regeringens politik präglas
            i inte obetydlig omfattning av ett synsätt som bygger på att politikerna
            styr och ställer också på detaljnivå, inte minst genom en mycket
            detaljerad lagstiftning, genom höga skatter och genom subventioner
            och stöd som bygger på att politiker i stor utsträckning förstår
            saker och ting bättre än företag och företagare.
          </note>
          <note>
            Reservanternas inställning bygger på ett mera generellt synsätt
            som innebär att politiken har till främsta uppgift att utforma
            spelplan och fasta regler inom vilka företag och företagare agerar
            liksom, naturligtvis, vi som inte är företag och företagare.
          </note>
          <note>
            Vidare är det politiska systemets uppgift att granska spelet
            och att beivra när regelöverträdelser sker.
          </note>
          <note>
            Genom ett fritt näringsliv ges utrymme för det oväntade och det
            förnyande. Det är i detta, tillsammans med ett hårt arbete, som
            nya företag skapas, växer och ger människor trygga arbeten. Det
            är alltså inte politiker som skapar arbeten, men det är politiker
            som har ansvaret för att ett klimat skapas som uppmuntrar till
            företagande och investeringar.
          </note>
          <note>
            Vi i kds förordar en marknadsekonomi med etiska principer samt
            sociala och ekologiska hänsyn. Det här har belysts mycket i modern
            ekonomisk forskning, där man betonar institutionernas roll för
            utvecklingskraften i ett samhälle och för ekonomisk utveckling.
            Man framhåller normer och värderingar. Ett handslag kan gälla
            mellan två företag samt mellan kund och företag. Det spelar en
            mycket stor roll, för annars blir transaktionskostnaderna - kostnaderna
            för affärer - så höga att det försvårar för utvecklingskraften
            i ett företag.
          </note>
          <note>
            Det har tidigare diskuterats en del om skatteväxling som ett
            korrektiv i en marknadsekonomi. Det är en tanke som också vi företräder
            och som vi har arbetat ganska mycket med under senare år. Den
            tidigare regeringen beslutade om en utredning som den nuvarande
            regeringen har fullföljt i och med att en ny utredning i dagarna
            äntligen håller sitt första sammanträde för att utforma grunderna
            för ett nytt skattesystem. Jag tror att det blir nästa stora skattereform
            och att den kommer att spela en mycket stor roll för alla och
            envar.
          </note>
          <note>
            Under den föregående mandatperioden vidtogs en rad åtgärder i
            syfte att förbättra möjligheterna att starta och att driva företag.
            För småföretagen handlar det bl.a. om åtgärder på skatteområdet
            samt om arbetsrätten, avbyråkratisering, forskning, utbildning,
            konkurrens och infrastruktur.
          </note>
          <note>
            Just dessa områden tillhör dem som har drabbats av flera s.k.
            återställare, som jag är övertygad om försämrar tillväxtmöjligheterna
            för framtiden.
          </note>
          <note>
            Tidigare debatterades arbetsrätten här och vad den uppluckring
            kunde innebära när det gäller de strikta arbetsrättsregler som
            den tidigare regeringen gjorde och som nu har återställts. Jag
            tror att effekterna av den liberaliseringen hade blivit mätbara
            först när ekonomin var i uppgång - alltså i ett läge som nu när
            företag har möjlighet att anställa nya människor. Det får vi dock
            inte se i just den här fasen, men det kommer. Regeringen har ju
            signalerat förändringar i den riktningen.
          </note>
          <note>
            När det gäller tillväxten vill jag här i kammaren förtydliga
            vårt synsätt: Tillväxt är definitionsmässigt inte någonting gott,
            utan det handlar om en tillväxt som är långsiktigt uthållig. Då
            är självklart miljömässiga hänsyn av avgörande betydelse. En långsiktigt
            hållbar utveckling är möjlig enbart när miljöns begränsningar
            får utgöra ramar för ekonomin.
          </note>
          <note>
            Sunda statsfinanser spelar naturligtvis en närmast avgörande
            roll för företagens möjligheter. Genom sunda statsfinanser kan
            vi få lägre ränta - vilket kan ge fler investeringar, vilket ger
            nya jobb, vilket gör att vi kan slå vakt om välfärden, vilket
            i sin tur ger positiva effekter. Det finns en positiv spiral att
            beskriva i det här sammanhanget. Det gäller att vi tar steget
            in i den positiva spiralen.
          </note>
          <note>
            Däremot tycker jag att regeringens politik, som den nu är utformad,
            delvis präglas av ett kameralt stirrande på budgetsaldot. Det
            är ju ganska enkelt att formulera kraftfulla besparingar som också
            innebär att man rejält försämrar möjligheterna att få en ekonomisk
            tillväxt på längre sikt. Jag tycker att vi håller på att komma
            i det läget. Man måste ha vad som på idrottsspråk kallas för split
            vision, förmåga att titta åt två håll samtidigt - i det här fallet
            på budgetsaldo och på tillväxtens förutsättningar.
          </note>
          <note>
            I budgetpropositionen i januari månad fanns det en hel del välvillig
            text som betonar nödvändigheten av tillväxt. För att i någon mån
            fylla detta med innehåll, det bör ju finnas ett visst samband
            mellan textmassorna och de medel som anvisas, har det beskrivits
            att regeringen skall återkomma med förslag om riskkapitalavdrag
            - för övrigt något som vi kristdemokrater under lång tid har förordat.
            I den kompletteringsproposition som vi fick i tisdags förvarnas
            det ånyo om att ett sådant avdrag skall införas. Det tycker vi
            är bra.
          </note>
          <note>
            Vidare sägs i kompletteringspropositionen att kvittningsrätt
            vid underskott i näringsverksamhet skall återinföras. Också i
            denna del skall regeringen återkomma med konkreta förslag - jag
            vet att detta är komplicerat. Det innebär att den återställare
            som regeringen tog till efter valet nu än en gång återställs,
            dvs. att vi är tillbaka till utgångspunkten, vilket jag i detta
            sammanhang alltså tycker är bra. Nu väntar vi på att orden skall
            omvandlas till nödvändig handling.
          </note>
          <note>
            När det gäller Almi har vi tillsammans med Centern och Folkpartiet
            uttryckt oro för en alltför stark koncentration. Vi har i en reservation
            som är fogad till betänkandet betonat att Almi verkligen skall
            anlita andra organ som kan bidra när det gäller prövningen av
            nyföretagarlån. Det handlar om konsulter, handelskamrar och kanske
            inte minst nyföretagarcentrum, som har visat sig kunna spela en
            väldigt viktig roll.
          </note>
          <note>
            Detta skall syfta till att man så långt som möjligt kan hålla
            isär beredande och beslutande funktioner.
          </note>
          <note>
            När det gäller Atle och Bure har vi uppfattningen att de skall
            säljas och att medlen skall användas för att förstärka riskkapitalförsörjningen
            för små och medelstora företag och att man självfallet skall följa
            marknadsutvecklingen för att hitta det rätta tillfället för försäljning.
          </note>
          <note>
            Kvinnligt företagande är något som diskuteras i detta utskottsbetänkande.
            På detta satsas pengar. Hos kvinnliga företagare finns kanske
            inte samma traditioner som hos män. Detta bör vi tillsammans försöka
            ändra på genom utbildning, riktade stimulanser som stödet till
            kvinnligt företagande och genom informationsinsatser. Här finns
            en betydande potential.
          </note>
          <note>
            Så till ett par av de tidigare inläggen. Lennart
          </note>
          <note>
            Beijer vände sig till mig. Han har tydligen läst den kristdemokratiska
            näringspolitiska motionen. Jag gratulerar till det. Utifrån en
            marknadsekonomi baserad på etiska principer och styrda av sociala
            och ekonomiska hänsyn, citerar Beijer och undrar hur vi ser på
            utdelning av bonus och konsultarvoden från företag. Jag tycker
            att det är bra att Lennart Beijer tog upp denna fråga.
          </note>
          <note>
            Ledare har ju ett otvetydigt ansvar - det gäller inte minst i
            den svåra situation som vi nu befinner oss i -
          </note>
          <note>
            när det gäller att vara ledare och föredömen. Här finns en rad
            exempel på ledare som har agerat på ett sätt som jag inte tycker
            anstår ledare i sådan ställning då det gällt att närmast roffa
            åt sig i vissa situationer.
          </note>
          <note>
            Birger Schlaug vill lära Kjell Ericsson och mig något om populism.
            Jag respekterar Birger Schlaug som auktoritet på detta område.
            Det gällde bankavgifter och räntenivåer. Man frågar sig då om
            han anser att de nuvarande räntenivåerna beror på att vi tar ut
            en avgift för Bankstödsnämnden. Det gör det naturligtvis inte,
            utan det beror på att vi har en usel balans i de offentliga finanserna,
            vilket är någonting som vi måste ägna väldigt mycket möda åt.
            Det är också det som vi har betonat i reservation nr 1.
          </note>
          <note>
            Jag står bakom alla de reservationer som är fogade till betänkandet
            där mitt namn förekommer men nöjer mig med att yrka bifall till
            reservation nr 1.
          </note>
          <note type="speaker">
            Anf. 183 BO BERNHARDSSON (s)
          </note>
          <note>
            Fru talman! Jag börjar med att yrka bifall till utskottets hemställan
            och avslag på samtliga reservationer.
          </note>
          <note>
            Ett starkt näringsliv är förstås en avgörande förutsättning för
            att vi skall klara jobb och välfärd. Politiken spelar i detta
            sammanhang en roll på två huvudområden.
          </note>
          <note>
            Den ena huvuduppgiften är att erbjuda bra, generella villkor
            för företag och företagande. Den andra huvuduppgiften består i
            att genom riktade insatser, som vi brukar kalla den selektiva
            näringspolitiken, komplettera marknadsekonomin där den uppvisar
            brister.
          </note>
          <note>
            I den situation som Sverige befinner sig i kan det möjligen tyckas
            vara överflödigt att påpeka - andra har gjort det före mig - att
            framgången i budgetsaneringsarbetet och utvecklingen på ränteområdet
            självfallet också är näringspolitiskt avgörande.
          </note>
          <note>
            Sveriges underskottsproblem och de höga räntorna har lett till
            vad jag skulle vilja kalla en tyngdpunktsförskjutning inom politiken.
            Den övergripande uppgiften, nämligen att få ner underskottet och
            sänka räntorna, har kommit att dominera det politiska skeendet
            allt starkare. Jag tror att det också har inneburit att den övriga
            näringspolitiken har kommit i skymundan.
          </note>
          <note>
            Åtminstone ett par talare har här påpekat att det i kompletteringspropositionen
            läggs förslag om minskade ambitionsnivåer, räknat i kronor och
            ören, i förhållande till de förslag som vi diskuterar i dag. Per
          </note>
          <note>
            Westerberg tycker att det är ett underligt förfarande och säger
            att detta innebär att vi har antagit moderata förslag. När det
            gäller det sistnämnda är det bara att räkna, så inser man att
            det inte är fråga om någon exakt kopiering av moderata förslag.
          </note>
          <note>
            Men jag vill påpeka att detta närmast är en illustration till
            just den tyngdpunktsförskjutning som har skett och som ständigt
            sker, vilket gör att vi tvingas att ta den ekonomiska politiken
            alltmer bestämt.
          </note>
          <note>
            Budgetunderskottet skall bort, statsskulden skall vara under
            kontroll och räntorna skall ner. Detta är just nu den dominerande
            politiska uppgiften, självfallet också detta med näringslivets
            bästa för ögonen.
          </note>
          <note>
            En helhetsbedömning ligger ju alltid till grund för våra politiska
            beslut, där de övergripande prioriteringarna måste göras. När
            förutsättningarna förändras och vissa uppgifter - i det här fallet
            budgetsaneringen
          </note>
          <note>
            - måste prioriteras ännu hårdare leder det naturligtvis till
            omprioriteringar, som också påverkar de områden som vi nu skall
            fatta beslut om. Kompletteringspropositionen skall nu behandlas
            i vanlig ordning av utskott och riksdag, och det finns ingen anledning
            att föregripa behandlingen. Den principiella inriktningen av näringspolitiken
            påverkas inte utan ligger fast, även om summorna i viss mån har
            förändrats.
          </note>
          <note>
            Fru talman! Den näringspolitik som bedrivs och som vi diskuterar
            här i kammaren i dag förtjänar att lyftas fram. Den innebär ett
            målmedvetet arbete för att skapa växtkraft i svensk ekonomi och
            för att skapa nya arbetstillfällen. Näringspolitiken innehåller
            åtgärder som skall påskynda den teknologiska förnyelsen, öka förädlingsgraden,
            öka kunskapsinnehållet i produktionen, stimulera nyföretagande
            och ge befintliga företag förutsättningar att växa.
          </note>
          <note>
            En viktig ambition är att statens roll och de näringspolitiska
            åtgärderna samordnas, renodlas och effektiviseras. Det kommer
            bl.a. till uttryck genom att
          </note>
          <note>
            Almi ges en tydligare roll som ett nav för den statliga näringspolitiken
            på regional nivå. Almi skall vara den självklara inkörsporten
            för den småföretagare, nyföretagare eller uppfinnare som söker
            råd eller stöd. Företagaren skall veta vart man vänder sig. Statliga
            och andra näringspolitiska resurser skall finnas lätt tillgängliga
            för den som efterfrågar dem.
          </note>
          <note>
            Detta, Per Westerberg, har ingenting att göra med monopol eller
            koncentration, vilket påstås i reservation 6 och som även har
            sagts här i debatten. Almi skall stå till tjänst med egna resurser,
            men Almi skall också ta hjälp av eller lotsa företagaren till
            andra resurser - samhällets eller privata - såsom länsarbetsnämnden,
            Handelskammaren, Exportrådet, fristående konsulter osv. Detta
            är inte alls detsamma som monopol.
          </note>
          <note>
            Fru talman! Flera förslag har som mål att påskynda kunskaps-
            och tekniköverföringen till i första hand de små och medelstora
            företagen. Det handlar om att påskynda den process genom vilken
            nya forskningsrön och befintlig kunskap tillämpas, vilket snabbare
            leder till nya företag och nya arbetstillfällen. Det handlar också
            om att stimulera avknoppning från befintliga högteknologiska företag.
          </note>
          <note>
            Anslaget för tekniköverföring är till för att skapa nätverk och
            bygga kunskapsbroar som gör de kunskaper som finns på skilda håll
            i samhället tillgängliga i företagen.
          </note>
          <note>
            Andra åtgärder som föreslås och som vi skall fatta beslut om
            har till uppgift att underlätta riskkapitalförsörjning och kredittillgång
            på områden där den marknadsstyrda kapitalförsörjningen inte fungerar
            tillfredsställande. Hit hör förslaget om riskkapitalavdrag, som
            aviserades i budgetpropositionen och som Socialdemokraterna och
            Centern kommit överens om.
          </note>
          <note>
            Fru talman! Det finns faktiskt en betydande politisk enighet
            om näringspolitiken och dess utformning.
          </note>
          <note>
            Det gäller t.ex. vikten av långsiktigt stabila regler för näringslivet.
            Det gäller i hög grad målen för och inriktningen av näringspolitiken.
          </note>
          <note>
            Vi är, som jag har förstått det, överens om att det är viktigt
            att främja tillämpad forskning, att det behövs insatser för tekniköverföring,
            att uppfinnandet skall erbjudas gynnsamma villkor m.m. Vi är också
            överens om att det är samhällets insatser för de små och medelstora
            företagen och för nyföretagandet som bl.a. måste prioriteras.
          </note>
          <note>
            Vi är också överens om att särskilda insatser är nödvändiga för
            att främja kvinnligt företagande, om än i varierande grad. Vi
            är till yttermera visso, även om det också är med en viss variation,
            överens om att det är livsviktigt att miljöns krav ges en framträdande
            roll även i näringspolitiken.
          </note>
          <note>
            Det finns självfallet skillnader, både när det gäller betoningen
            av olika politikområden och när det gäller tilltron till marknadens
            förmåga att lösa allehanda uppgifter. Synen på skatter är ett
            sådant område där skillnaderna kommer till uttryck. Här intar
            främst
          </note>
          <note>
            Moderaterna en bekymmerslös hållning. Skattesänkningar är alltid
            viktiga att genomföra - i lågkonjunktur, i högkonjunktur och t.o.m.
            när den förra regeringen slog världsrekord i utgiftstryck och
            sänkte skatter för högavlönade och aktieägare. Det sades att detta
            skulle gynna företagandet och skapa jobb. Nu blev det inte riktigt
            så.
          </note>
          <note>
            Enligt Moderaterna är det alltid nyttigt för företagandet att
            skatter sänks - vilka skatter som helst.
          </note>
          <note>
            Däremot är det av någon underlig anledning helt riskfritt för
            företagandet att göra besparingar som går ut över vanligt folk,
            över arbetslösa eller över offentlig verksamhet.
          </note>
          <note>
            Problemet med den förenklade synen är förstås att företagen nog
            är minst lika och egentligen mera beroende av att olika grupper
            har köpkraft och av efterfrågan som konsumenter och offentlig
            sektor svarar för, som av skattesänkningar på inkomster som ännu
            inte har skapats. Detta är naturligtvis den svåra avvägningen
            i konjunkturpolitiken. Hur mycket kan man strama åt? Skatter och
            åtstramningar för löntagargrupper eller inom den offentliga verksamheten
            har i princip samma inverkan. Den är problematisk för företagandet.
          </note>
          <note>
            Socialdemokraterna har en mera sammansatt syn, vill jag påstå,
            på skatter och besparingar. Däremot är vi öppna för att diskutera
            sådana skattepolitiska förändringar som kan tänkas ha strategisk
            betydelse för innovationsklimat och för företagande. Riskkapitalavdraget
            är ett exempel.
          </note>
          <note>
            Fru talman! En viktig område där det ännu inte tycks finnas någon
            mera utvecklad samsyn gäller hur man skapar stabila spelregler
            för företagen. Att de skall finnas är vi uppenbarligen överens
            om.
          </note>
          <note>
            I reservation 1 hävdar reservanterna med Per Westerberg i spetsen
            att de av den socialdemokratiska regeringen och riksdagen genomförda
            s.k. återställarna står i strid med en strävan att skapa långsiktiga,
            stabila villkor för näringslivet. Detta bygger enligt vår uppfattning
            på en mycket grundläggande missuppfattning.
          </note>
          <note>
            Stabila villkor kan aldrig baseras på ensidighet.
          </note>
          <note>
            Stabila villkor förutsätter per definition, så som vår parlamentarism
            fungerar, att man tar hänsyn över blockgränserna, att man lyssnar
            på samtliga parter på arbetsmarknaden och att man med de utgångspunkterna
            kompromissar och bygger hållbara regler.
          </note>
          <note>
            Stabila regler kan aldrig baseras på att man upprättar en beställningslista
            från Svenska arbetsgivareföreningen. Därför var och är de socialdemokratiska
            återställarna logiska. De innebar på något sätt: Tillbaka till
            ruta ett, och låt oss sedan börja om och diskutera på riktigt
            över blockgränserna hur arbetsrätten skall förändras eller hur
            skatterna skall utformas för att bli riktigt stabila. Det är det
            arbetet som den här regeringen, Socialdemokraterna och Centern
            har påbörjat.
          </note>
          <note>
            Som betonats i flera andra debatter i den här kammaren står dörren
            öppen för andra partier som vill medverka till verkligt stabila
            och långsiktiga villkor för näringslivet.
          </note>
          <note>
            Avslutningsvis kan jag inte låta bli att säga att jag lider litet
            med min samarbetsbroder Kjell Ericsson.
          </note>
          <note>
            Han säger nämligen att det förra förhållandet med
          </note>
          <note>
            Moderaterna och inom fyrpartiregeringen inte var lyckligt. Först
            har Kjell Ericsson ägnat sig åt att rensa upp efter socialdemokratin.
            Nu har han tyvärr tvingats rensa upp efter det som han själv var
            med om att ställa till tidigare.
          </note>
          <note>
            Anf. 184 PER WESTERBERG (m) replik
          </note>
          <note>
            Fru talman! Om Bo Bernhardsson verkligen hade menat vad han har
            sagt, att man vill föra en näringspolitik för tillväxt, hade jag
            varit mycket, mycket tacksam. Det är det jag så starkt kritiserar,
            att man inte alls har nått fram med det här.
          </note>
          <note>
            För det första är det centrala att man försöker få ned räntenivåerna
            i samhället, vilket måste bygga på en skuldsanering i den svenska
            statskassan. Det innebär att man måste dra ned på utgifterna.
            Det går inte att höja skatterna.
          </note>
          <note>
            För det andra är det inte ökad konsumtion vi i första hand behöver
            i Sverige utan ökade investeringar. En mycket stor andel av alla
            våra konsumtionsvaror utgörs av importvaror. Vi har inte längre
            någon sluten ekonomi, utan investeringsvarorna tillverkas i mycket
            stor utsträckning i Sverige. För mig är det en gåta att man tror
            att man får bra ekonomisk tillväxt långsiktigt, inte bara på toppen
            av högkonjunkturen, om man inför en straffbeskattning på investeringskapital
            i Sverige som är dubbelt så hög som för utländska investeringar.
          </note>
          <note>
            Vi är på väg att få utlandsdominans i flera av de största och
            mest centrala svenska företagen - spjutspetsföretagen. Hur kan
            man riva upp en arbetsrätt som är starkt koncentrerad för att
            hjälpa fram företagandet bland de små företagen? Man vill slå
            mot de stora satsningarna för forskning och industrirelevans för
            att därmed dra undan en del av framtidsinvesteringarna och spara
            på utbildningen.
          </note>
          <note>
            Jag håller med om att vi skall ha stabila spelregler,
          </note>
          <note>
            Bo Bernhardsson, men då måste varje enskild regel vara konkurrenskraftig
            när det gäller vad som händer utomlands. I annat fall kommer vi
            aldrig att klara att konkurrera långsiktigt. Man kan då inte virra
            fram och tillbaka med anslagen till investeringsfrämjande, kvinnligt
            företagande, kunskapsöverföringar, självrisker i de övre ersättningsnivåerna,
            kvittningsrätten när det gäller nyföretagande m.m., m.m. Det skapar
            inte stabilitet. Det skapar bara förvirring.
          </note>
          <note>
            Anf. 185 BO BERNHARDSSON (s) replik
          </note>
          <note>
            Fru talman! Problemet är väl i någon mån att Per
          </note>
          <note>
            Westerberg vill bestämma själv vad som är konkurrenskraftigt
            och vad som är stabila spelregler. Det var det jag försökte påpeka.
            Om man vill ha stabila spelregler är det liksom en absolut grundförutsättning
            att man lyssnar över blockgränserna och verkligen samverkar. Man
            måste lyssna på arbetsmarknadens båda parter och inte bara på
            en av dem.
          </note>
          <note>
            Det här illustrerar bara vad jag sade i mitt inlägg.
          </note>
          <note>
            Per Westerberg säger att vi skall minska budgetunderskottet.
            Han litar inte riktigt på att vi har samma ambition. Vi skall
            sänka räntorna, och Per Westerberg litar inte heller på den ambitionen.
            Skillnaden är att vi skall minska budgetunderskottet - vi har
            gjort det oerhört kraftfullt så här långt - men vi använder inte
            enbart besparingar som drabbar människor som kanske har det sämre.
            Vi använder även skattehöjningar och inkomstförstärkningar i budgeten.
            Det är en riktig politik.
          </note>
          <note>
            För mig är det obegripligt att man kan tro att besparingar skulle
            vara ofarliga för företagsamheten. De har naturligtvis konjunkturpolitisk
            betydelse. Det finns en risk för att det i så fall har samma inverkan
            som och kanske värre än skattehöjningar. Det innebär att köpkraft
            faller bort. När köpkraften försvinner drabbar det till syvende
            og sidst inga andra än just företagen.
          </note>
          <note>
            Anf. 186 PER WESTERBERG (m) replik
          </note>
          <note>
            Fru talman! Det sista Bo Bernhardsson sade i sin replik skulle
            nog vara sant om vi gick tillbaka ett antal årtionden. I dag är
            nog Bo Bernhardsson väl medveten om att en mycket stor del av
            konsumtionsvarorna är importvaror. Det ger i och för sig arbetstillfällen
            utomlands. Jag vill dock gärna ha dem i Sverige.
          </note>
          <note>
            Stabila spelregler är inte alltid vetorätt för socialdemokratin.
            Vetorätten kommer enligt min uppfattning från den internationella
            marknaden. Vad är jämförbara spelregler i våra viktigaste konkurrentländer?
          </note>
          <note>
            Bara för att vi är svenskar är vi inte så mycket bättre att vi
            kan kosta på oss vad som helst.
          </note>
          <note>
            Sedan har vi räntan och besparingarna. Självfallet måste vi spara
            och självfallet måste vi klara intäktssidan, men inte genom att
            slå mot arbete, investeringar och företagande. I stället skall
            vi spara på RAS, som ingen tror på. Spara i stället genom att
            inte sänka matmomsen! Det skapar knappast några nya arbetstillfällen.
            Se i stället till att vi får pengarna till det som ger konkurrenskraft,
            inte bara i morgon utan långsiktigt, i kompetensutvecklingen,
            i teknikutvecklingen, i investeringarna, i det som ger bra lön
            och därmed skapar utrymme för ett bra välfärdssamhälle.
          </note>
          <note>
            Anf. 187 BO BERNHARDSSON (s) replik
          </note>
          <note>
            Fru talman! Per Westerberg säger att det jag hävdar kanske var
            rätt för ett antal decennier sedan. Men i dag är det inte rätt.
            I dag företräder Per Westerberg egentligen bara en internationell
            logik här i Sverige och han är relativt ensam om den.
          </note>
          <note>
            Det illustrerar än en gång problemet. Per Westerberg har inte
            riktigt insett att stabila spelregler faktiskt innebär att man
            måste lyssna på andra, att man måste agera över blockgränserna
            och att man måste samverka i ordets riktiga mening.
          </note>
          <note>
            Anf. 188 BIRGER SCHLAUG (mp) replik
          </note>
          <note>
            Fru talman! Jag är djupt förvånad och nästan litet skakad över
            socialdemokraternas inkonsekvens. Vad i
          </note>
          <note>
            Herrans namn håller ni på med?
          </note>
          <note>
            Bo Bernhardsson sade att företagen är beroende av svenska folkets
            köpkraft. Men vad i Herrans namn gjorde ni då i går och häromdagen?
            Jo, ni drog ju undan köpkraft för dem som faktiskt konsumerar
            för sina pengar. Hade ni menat allvar med det här hade ni gjort
            följande:
          </note>
          <note>
            Ni hade höjt barnbidraget till 1 000 kr och beskattat det. Då
            hade de som bara konsumerar för dessa pengar haft kvar sin konsumtion,
            medan vi som också sparar hade drabbats.
          </note>
          <note>
            Om Bo Bernhardssons parti hade menat allvar hade ni naturligtvis
            sett till att de nödvändiga indragningarna i socialförsäkringssystemen
            hade gjorts på ett sätt så att inte köpkraften drabbats. I stället
            för att sänka till 75 % för alla hade ni naturligtvis sett till
            att
          </note>
          <note>
            80 % ersättning var kvar för låt oss säga de första
          </note>
          <note>
            12 000 kronorna. För den del som ligger därutöver får man bara
            40 % ersättning. Då hade ni sett till att de som konsumerar inte
            hade drabbats.
          </note>
          <note>
            Hur skall ni ha det nu? Är köpkraften viktig för att hålla i
            gång ekonomin eller är den det inte?
          </note>
          <note>
            Anf. 189 BO BERNHARDSSON (s) replik
          </note>
          <note>
            Fru talman! Birger Schlaug har inte insett problematiken vi har
            att hantera. Om vi skall ta ner budgetunderskottet är det i högkonjunktur.
            Det är nu vi måste ta ner budgetunderskottet för att inte gå in
            i nästa lågkonjunktur med ett jättelikt budgetunderskott i bagaget.
            Det är uppgiften.
          </note>
          <note>
            Det ändrar inte det förhållandet att både skattehöjningar och
            besparingar har den effekten att de delvis kan ta udden ur en
            konjunkturuppgång. Det är därför det är så oerhört viktigt att
            göra denna avvägning rätt. Det har sagts av bl.a. Göran Persson
            i den här kammaren vid ett flertal tillfällen. Det är det som
            är den svåra balansgång vi har att utföra på slak lina, att inte
            ta i för mycket, men att ändå ta i tillräckligt, så att vi får
            kontroll på statsutgifterna. Det är ett oerhört svårt dilemma.
            Det är uppenbart att Birger Schlaug inte har förstått detta. Det
            är detta som verkligen är svensk ekonomis dilemma i dag.
          </note>
          <note>
            Anf. 190 BIRGER SCHLAUG (mp) replik
          </note>
          <note>
            Fru talman! Jag tror att Bo Bernhardsson har ramlat ner från
            linan fullständigt just nu. Med den modell som Miljöpartiet lade
            fram när det gäller barnbidraget, dvs. en höjning med 1 000 kr
            som beskattas, får låginkomsttagarna behålla den större delen
            av barnbidraget och vi med höga inkomster blir av med mer. Det
            hade sparat precis lika mycket som de
          </note>
          <note>
            125 kronorna.
          </note>
          <note>
            Vår modell för socialförsäkringssystemen, 80 %
          </note>
          <note>
            upp till de första 12 000 kronorna och 40 % för den del som ligger
            därutöver, hade sparat 6,6 miljarder,
          </note>
          <note>
            Bo Bernhardsson. Visst sjutton sparar vi! Men vi sparar på ett
            sätt så att inte den ekonomiska utvecklingen hämmas. Det är det
            som är skillnaden mellan
          </note>
          <note>
            Socialdemokraternas och Centerns förslag och Miljöpartiets förslag.
            Ni skall inte dra undan köpkraft för dem som faktiskt konsumerar
            för pengarna.
          </note>
          <note>
            När det gäller statens dåliga finanser är det väl märkligt att
            Bo Bernhardsson och de flesta andra här om två veckor förmodligen
            kommer att trycka på den voteringsknapp som innebär att regeringen
            får i uppdrag från riksdagen att de närmaste 18 månaderna beställa
            militära materiel för 55,8 miljarder kronor.
          </note>
          <note>
            Hur mycket sparade vi i kompletteringspropositionen? Var det
            3,6 eller 3,9 miljarder? Hur kan vi då på fullt allvar sitta här
            och fatta beslut om 55,8 miljarder till militära materiel? Är
            inte det sociala hotet i Sverige mycket större i dag än det militära?
          </note>
          <note>
            Anf. 191 BO BERNHARDSSON (s) replik
          </note>
          <note>
            Fru talman! När jag förut lyssnade på Birger
          </note>
          <note>
            Schlaugs huvudinlägg i kammaren gjorde jag den reflexionen att
            i den världen är ingenting särskilt problematiskt. Det var ett
            anförande om atomer, celler, miljöpolitik och allting. Man får
            liksom intrycket att egentligen är det inget problem. Man kan
            göra allting på samma gång. Man kan klara miljön och atomerna
            och landstingen och kommunerna. Man behöver knappt spara där heller,
            och man klarar att få balans i budgeten. Alla goda gåvors givare
            på en och samma gång. Det är mitt huvudintryck.
          </note>
          <note>
            Jag tror tyvärr inte att det är riktigt så enkelt som
          </note>
          <note>
            Birger Schlaug gör det.
          </note>
          <note>
            Anf. 192 KJELL ERICSSON (c) replik
          </note>
          <note>
            Fru talman! Bo Bernhardsson utnämnde mig till städare under de
            senaste åren. Det har faktiskt varit ganska mycket städning. Lennart
            Beijer pratade förut om den lyckliga tiden, de borgerliga åren
            1991-1994, och då var det mycket städning.
          </note>
          <note>
            Det gällde då att förändra möjligheterna för företagsamheten,
            att sänka skatter och avgifter, förbättra riskkapitalförsörjningen
            och att reformera arbetsrätten. Jag tror att den städning som
            gjordes var bra, för då vände trenden.
          </note>
          <note>
            Men jag sade också i mitt inledningsanförande att jag känner
            en stor tillfredsställelse över det som finns i kompletteringspropositionen.
            Man skall se över företagsbeskattningen med särskild inriktning
            på de små och medelstora företagen. Det känns riktigt att man
            gör det. Jag vill uttrycka en förhoppning om att man vid den här
            översynen även kan slopa dubbelbeskattningen, åtminstone för småföretagare.
          </note>
          <note>
            Kvittningsrätten är åter. Det tycker jag är mycket bra. Riskkapitalavdraget,
            som också införs här, tycker jag också är mycket bra. Jag hoppas
            också att det omfattar uppfinnare och innovatörer. Det skall skapa
            utrymme för kompetensutveckling inom företagen.
          </note>
          <note>
            Det tycker jag också är mycket bra.
          </note>
          <note>
            Man pratar om arbetsrätten och att man i den kommission som nu
            arbetar skall se över den, speciellt när det gäller småföretagen.
            Den tillfredsställelsen är också en form av städning. Jag kanske
            känner mig som en städare. Men de här förslagen är bra och dem
            vill vi köra vidare med.
          </note>
          <note>
            Anf. 193 EVA FLYBORG (fp) replik
          </note>
          <note>
            Fru talman! Jag skulle vilja fråga Bo Bernhardsson vad det är
            han menar att regeringen gör för att skapa det positiva företagsklimat
            som även han nu talar om, som får enskilda människor att starta
            företag. Är det RAS, är det den sänkta matmomsen, är det arbetsrätten,
            är det höjda skatter eller vad menar han att regeringen gör?
          </note>
          <note>
            Hur menar han dessutom att neddraget stöd till kvinnors företagande
            ger resultat inom detta område?
          </note>
          <note>
            Jag förstår inte alls det. Varför går man t.ex. tillbaka till
            ruta ett och återställer innan man vet om det är bra eller inte?
            Jag skulle gärna vilja ha en förklaring av de här sakerna.
          </note>
          <note>
            Anf. 194 BO BERNHARDSSON (s) replik
          </note>
          <note>
            Fru talman! Det vi gör för att underlätta för företagandet räknade
            jag upp i talarstolen. Men jag kan gärna repetera det en gång
            till. Det första och viktigaste är att vi bedriver budgetsaneringsarbetet
            aktivt med sikte på att få kontroll på statsutgifterna, att få
            ned räntorna. Det är det allra viktigaste för företagsamheten
            i dagsläget.
          </note>
          <note>
            Sedan hade jag en lång lista på åtgärder inom näringspolitiken
            som gäller tekniköverföring, förenklingsarbete, samordning av
            statliga insatser, effektivisering osv.
          </note>
          <note>
            Vi har bara börjat. Vi kommer att fortsätta på den vägen. Det
            rör sig alltså om en hel del. Jag behöver väl knappast räkna upp
            allt en gång till, utan det finns att läsa i protokollet från
            tidigare inlägg.
          </note>
          <note>
            Sedan vill jag också berätta att Sten Heckscher befinner sig
            tillsammans med en näringsdelegation i
          </note>
          <note>
            Fjärran östern. Det kan vara viktigt att tala om. Jag förmodar
            att det också är rätt viktiga uppgifter ur de perspektiv som vi
            här diskuterar.
          </note>
          <note>
            Anf. 195 EVA FLYBORG (fp) replik
          </note>
          <note>
            Fru talman! Jag vill bara anmäla att jag tycker att det är helt
            otillräckliga satsningar som socialdemokraterna nu kommer med.
            Man säger ett, men man gör egentligen någonting helt annat.
          </note>
          <note>
            Jag undrar återigen: Var finns visionerna om vart
          </note>
          <note>
            Sverige är på väg? Hur skall vi ta oss ur den här krisen? Jag
            tycker inte att vi får något bra svar här i dag.
          </note>
          <note type="speaker">
            Anf. 196 KERSTIN WARNERBRING (c)
          </note>
          <note>
            Fru talman! Det finns runt om i hela Sverige en enorm kvinnokraft
            med en unik förmåga att med små medel ta sig an olika samhällsproblem,
            utvecklingsprojekt och allehanda idéer. Otaliga är de exempel
            på hur kvinnor själva har ordnat barnomsorg, skolor och äldreomsorg,
            hur kvinnor uppmärksammat och åtgärdat olika miljöproblem och
            hur kvinnors uppfinningsrikedom har skapat mängder av nya arbetsplatser.
          </note>
          <note>
            Ändå är kvinnorna inte speciellt synliga i företagsvärlden. Andelen
            företag som leds av kvinnor är bara ca 15 %. Kunskapen om villkoren
            för kvinnligt företagande har varit minst sagt dålig.
          </note>
          <note>
            På uppdrag av förre arbetsmarknadsministern
          </note>
          <note>
            Börje Hörnlund gjorde NUTEK, tack och lov, en utmärkt analys
            av hinder och möjligheter för kvinnligt företagande. Jag säger
            tack och lov, därför att det var tack vare den analysen som man
            i dag bättre kan rikta insatserna mot kvinnorna och öka andelen
            kvinnliga företagare. Den förra regeringen satsade på flera åtgärder
            som visade sig mycket framgångsrika för att främja kvinnors företagande.
          </note>
          <note>
            Analysen visar att kvinnor oftast startar sina företag ytterst
            försiktigt och i liten skala. De utgår från egen yrkeskunskap,
            investerar mindre än män, lånar mindre än män, vill ha rådgivning
            lokalt och helst av kvinnliga rådgivare. De startar ofta i servicesektorn
            och arbetar gärna tillsammans med andra kvinnor i s.k. kooperativ.
          </note>
          <note>
            Men så är det ju också ytterst litet av de resurser som samhället
            satsar på företagande som kommer kvinnorna till del. Deras sätt
            att starta och driva företag är inte allmänt accepterat, vare
            sig av rådgivare eller bankmän. Det är männens sätt att starta
            och driva företag och de branscher som traditionellt startas och
            drivs av män som är normgivande. Finansieringsrådgivning och bidragssystem
            har anpassats till detta. Ett exempel är att Industri- och nyföretagarfonden
            normalt inte ger stöd på mindre än 100 000 kr. Det finns förstås
            också en hel del andra hinder för kvinnor för att komma i gång
            med företagande. Låt mig nämna ett: försäkringsfrågor i samband
            med barnafödande.
          </note>
          <note>
            Därför krävs det en förbättring av socialförsäkringssystemet.
            Centerpartiets förslag om ett grundtrygghetssystem skulle kunna
            åtgärda en hel del.
          </note>
          <note>
            De nya jobben måste komma i små och medelstora företag, det hör
            vi ständigt och jämt. Inte minst inom tjänstesektorn växer en
            mängd möjligheter fram till eget företagande som alternativ till
            den offentliga sektorn. För att möjliggöra de många nya nödvändiga
            jobben krävs en politik som prioriterar små och medelstora företag
            och som också visar att Sverige behöver både kvinnor och män som
            startar och driver företag. Jag kan i varje fall inte inse att
            arbetsgivaravgiftshöjningarna, som regeringen ägnade sig åt under
            hösten, skulle vara rätt sätt att stimulera företagande på.
          </note>
          <note>
            Centerpartiet föreslår en skatteväxling för att man skall få
            sänkt skatt på arbetskraft. Nog måste det ha en mycket större
            stimulanseffekt. Det skulle också alldeles särskilt gagna kvinnors
            företagande, som ju ofta är arbetskraftsintensiv tjänsteverksamhet.
          </note>
          <note>
            Den återställarpolitik som regeringen ägnade sig åt i höstas
            gick stick i stäv mot Ingvar Carlssons vackra ord i regeringsförklaringen,
            att småföretag skall prioriteras. Lyckligtvis kan jag konstatera
            att regeringen har lyssnat på Centern och efter hand kommit till
            en viss sans.
          </note>
          <note>
            På centerinitiativ införde den förra regeringen speciella medel
            för särskilda kvinnolån på små summor till förmånliga villkor.
            Dessa lån har varit mycket attraktiva, och lånemedlen var slut
            i början av det här året. S-regeringen fortsätter med samma satsning
            för att täcka det stora behovet av lån till kvinnors företagande,
            och det är bra.
          </note>
          <note>
            Många kvinnor har fått chansen att förverkliga drömmen om en
            egen verksamhet tack vare fyrklöverregeringens satsning på starta-eget-bidrag.
            S-
          </note>
          <note>
            regeringen fortsätter den satsningen. Det är också bra.
          </note>
          <note>
            Ett särskilt program för att anställa kvinnliga rådgivare startades
            under den förra mandatperioden och särskilda kvinnliga resurscentra
            har på Börje Hörnlunds förslag inrättats. I dessa centra skall
            kvinnor kunna få hjälp med allt från personlig utveckling till
            skräddarsydd utbildning och företagande.
          </note>
          <note>
            Det nationella kvinnliga resurscentrum, knutet till
          </note>
          <note>
            NUTEK, som nu äntligen har kommit i gång skall vara spindeln
            i nätet och "serva" regionala centra. Det här arbetet måste också
            fortsätta att utvecklas. Det är viktigt att kvinnliga resurscentra
            verkligen kommer till stånd i varje län.
          </note>
          <note>
            Fru talman! Det är som sagt var bra att regeringen fortsätter
            med de satsningar som på Centerns initiativ påbörjats för att
            underlätta för kvinnor att starta företag. Men ambitionsnivån
            måste höjas.
          </note>
          <note>
            Näringsministern Sten Heckscher har i en artikel uttalat att
            "särskilda insatser för kvinnors företagande skall redovisas i
            budgeten". Jag hade tänkt fråga näringsministern vart dessa "särskilda
            insatser" har tagit vägen. I budgeten finns det ju inga nyheter.
            Nu kan näringsministern inte höra mig, eftersom han är ända borta
            i Fjärran östern, men måhända kan jag få svar på den frågan av
            Bo Bernhardsson.
          </note>
          <note>
            Jag undrar också om AMS nu har fått det uppdrag som finns beskrivet
            i arbetsmarknadsbilagan. Där står det att regeringen kommer att
            uppdra åt AMS att senast den 1 oktober i år "redovisa en strategi
            för hur man avser att verka för att öka kvinnors företagande.
          </note>
          <note>
            Av strategin bör också framgå hur AMS avser att samverka med
            NUTEK inom detta område".
          </note>
          <note>
            Jag undrar alltså om AMS har fått detta uppdrag.
          </note>
          <note>
            Varför måste man vänta ända till den 1 oktober med att redovisa
            sin strategi?
          </note>
          <note>
            För övrigt undrar jag också: Är det bara AMS
          </note>
          <note>
            strategi som skall inväntas? Har inte regeringen någon egen strategi
            utifrån dessa speciella särskilda insatser som näringsministern
            har talat om?
          </note>
          <note>
            En målsättning för näringspolitiken i handling och inte bara
            i ord måste vara att prioritera små- och medelstora företag och
            att stimulera till nyföretagande.
          </note>
          <note>
            Det är absolut nödvändigt för att få Sverige på fötter.
          </note>
          <note>
            En annan målsättning måste vara att vartannat nytt företag skall
            startas av en kvinna. För att nå det målet fordras en mängd olika
            insatser från rådgivning och utbildning till riskkapital och bättre
            försäkringsvillkor. Allt för länge har företagsamheten gått miste
            om en stor del av den kompetens som kvinnor står för.
          </note>
          <note>
            Sverige har inte råd med det längre.
          </note>
          <note>
            Fru talman! Jag instämmer i Kjell Ericssons yrkande.
          </note>
          <note>
            Anf. 197 EVA FLYBORG (fp) replik
          </note>
          <note>
            Fru talman! Jag tycker att det är väldigt bra att
          </note>
          <note>
            Centern och Kerstin Warnerbring tror på kvinnokraften. Hon har
            dessutom många bra frågor och synpunkter som jag gärna skulle
            vilja instämma i.
          </note>
          <note>
            Ställer Centerpartiet upp på den neddragning som
          </note>
          <note>
            Socialdemokraterna har föreslagit i kompletteringspropositionen
            just för lån till kvinnors företagande?
          </note>
          <note>
            Kjell Ericsson har kanske tagit i litet väl häftigt med kvasten
            och städat bort ett eget förslag?
          </note>
          <note>
            Folkpartiet har en utmärkt reservation till detta betänkande
            där vi vill satsa 250 miljoner kronor på kvinnors företagande.
            Välkommen ombord!
          </note>
          <note type="speaker">
            Anf. 198 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Den förra regeringen avsatte 50 miljoner till ett
            speciellt kvinnolån från halvårsskiftet
          </note>
          <note>
            1994. De 50 miljonerna varade fram till januari, början av februari
            i år.
          </note>
          <note>
            Den socialdemokratiska regeringen har nu fullföljt ambitionen
            och avsatt 150 miljoner. Det var alltså avsatt 200 miljoner, men
            vi har där gått med på att sänka det till 150 miljoner, vilket
            exakt motsvarar den summa som den borgerliga regeringen föreslog.
          </note>
          <note>
            Jag tror nu inte att Eva Flyborg behöver vara orolig för att
            detta inte skulle räcka till. Det finns möjlighet att spä på det
            om efterfrågan visar sig vara ännu större. Dessutom finns i ALMI
            åtskilliga miljarder, eller kommer att finnas. Det finns redan
            nu 2,5 miljard som kommer späs på pengar från Industri- och nyföretagarfonden.
            De pengarna är också möjliga för kvinnor att utnyttja.
          </note>
          <note>
            En eventuell försäljning av aktier i Atle och Bure skall också
            utnyttjas just för den här typen av företagande. Jag tror inte
            att Eva Flyborg behöver vara orolig. Kvinnorna kommer att få de
            resurser de behöver.
          </note>
          <note>
            Anf. 199 EVA FLYBORG (fp) replik
          </note>
          <note>
            Fru talman! Jag kommer inte ihåg exakt vad som stod i texten.
            Men enligt bedömningarna behövdes det mer, uppemot 200 miljoner
            kronor, där Folkpartiet har lagt på ytterligare 50 miljoner kronor.
          </note>
          <note>
            Man kan också med fog anta att detta är en av de viktiga signaler
            som vi behöver ge till kvinnor och till marknaden i övrigt. Återigen:
            Välkommen ombord på
          </note>
          <note>
            Folkpartiets reservation!
          </note>
          <note type="speaker">
            Anf. 200 KERSTIN WARNERBRING (c)
          </note>
          <note>
            replik
          </note>
          <note>
            Fru talman! Jag kan bara återupprepa, Eva Flyborg, att det finns
            gott pengar på olika håll hos ALMI
          </note>
          <note>
            och Industri- och nyföretagarfonden att spä på med om det visar
            sig behövas. Dessutom finns alla de vanliga lånen som är tillgängliga
            för män såväl som för kvinnor.
          </note>
          <note type="speaker">
            Anf. 201 RONNY KORSBERG (mp)
          </note>
          <note>
            Fru talman! Jag skall ta upp en annan aspekt på näringsliv och
            företagande. Det har här i kväll pratats väldigt mycket om pengar,
            räntor och annat. Man kan av debatten få intrycket att det är
            det enda som intressant när det gäller företagande och näringsliv.
            Vad vi glömmer bort är att företag består av människor. Det jag
            skall uppehålla mig vid en liten stund är den demokratiska aspekten
            av företagandet.
          </note>
          <note>
            Vi är ju alla överens om att det behövs fler företag. Det finns
            olika sätt att driva företag. Det jag tänker tala om är det vi
            kallar för kooperativt företagande, dvs. människor i samverkan
            som jobbar med demokratiska företag.
          </note>
          <note>
            I mitten av 80-talet tog man på förslag från, om jag inte minns
            fel, fru talmannen själv initiativ till att bilda LKU-verksamhet
            i landet som skulle vara ett sorts komplement till utvecklingsfonderna
            för att ge bl.a. gratis rådgivning åt människor som ville starta
            företag och ville göra det i demokratisk form.
          </note>
          <note>
            Det som kännetecknar den här typen av företag är dessutom att
            man ofta har en annan målsättning med sitt företagande. Det är
            normalt sett inte kapitalassociationer som har till syfte att
            ge avkastning på kapital, utan de har i stället till syfte att
            upprätthålla sysselsättningen på en viss ort eller att förse medlemmarna
            i företaget med en viss service.
          </note>
          <note>
            Den här verksamheten har fått en väldigt positiv utveckling.
            I dag finns det 21 sådana rådgivningsverksamheter runt om i landet.
            Man har också organiserat sig i en central organisation för att
            stärka sin röst.
          </note>
          <note>
            Detta komplement har utvärderats av Riksrevisionsverket, vilket
            tas upp i betänkandet. Det man har pekat på är att detta fungerar
            för de grupper som normalt sett kanske har svårt att göra sig
            gällande i företagssammanhang. Det är de människor som bor på
            landsbygden och har behov av att sysselsättningen finns just där,
            det är kvinnor, som Kerstin Warnerbring sade väldigt mycket klokt
            om här tidigare, och det är ungdomar, som i dag har svårt att
            komma in på arbetsmarknaden.
          </note>
          <note>
            För dem har det visat sig vara ett bra sätt att komma igång och
            få en meningsfull sysselsättning att sluta sig samman i kooperativa
            företag. Det gäller även alla de invandrare som kommer till vårt
            land med ofta hög kompetens men som av olika skäl inte kommer
            in på arbetsmarknaden. Det har visat sig att också de har kunnat
            starta verksamheter på det sättet.
          </note>
          <note>
            Det har som sagt varit en mycket effektiv verksamhet som har
            utvecklats mycket positivt. Men som också har påpekats från Riksrevisionsverket
            är det nödvändigt att man utvecklar den här verksamheten vidare
            och utökar samarbetet med t.ex. ALMI. Det är onödigt att bygga
            upp kompetens på två håll, att man parallellt bygger upp samma
            typ av verksamhet. Vi vet också att det samarbetet pågår på många
            håll runt om i landet och fungerar alldeles utmärkt.
          </note>
          <note>
            Den reservation som Miljöpartiet har i detta avseende, och som
            jag inte tänker yrka bifall till av respekt för den överenskommelse
            som finns, talar om att man behöver satsa litet mer pengar på
            den här typen av verksamhet. Vi har föreslagit att man skall ta
            en del av de pengar som i dag satsat på regional utveckling och
            lägga dem på den här typen av verksamhet, dvs. dessa lokala kooperativa
            utvecklingscentrum.
          </note>
          <note>
            Varför behövs då dessa pengar? Det finns flera skäl. För det
            första har dessa centrum ökat i antal. Det finns i dag 21 rådgivningscentraler
            runt om i landet.
          </note>
          <note>
            De har att dela på de pengar som finns i den fasta potten. Nu
            är ytterligare två på gång att bildas. Ju fler de blir desto mindre
            blir naturligtvis potten för var och en.
          </note>
          <note>
            Det andra skälet, som är väl så viktigt, är att mycket av den
            tid som man i dag lägger ner på LKU
          </note>
          <note>
            går åt till att skaffa pengar. Det kan inte vara ett särskilt
            klokt sätt att bedriva verksamhet att man ibland i vissa sammanhang
            kanske skall behöva ägna halva sin tid åt att söka skaffa pengar.
          </note>
          <note>
            Ett tredje skäl är att vi har blivit medlemmar i EU.
          </note>
          <note>
            Det har förändrat situationen för många företag och många människor
            som tänker starta företag. De målområden som finns inom EU kan
            i dag vara bidragsgivare. Man kan söka medel från EU:s fonder
            för att starta verksamheter. Det innebär ett mycket stort merarbete,
            och det gör att man behöver fler människor.
          </note>
          <note>
            Ett fjärde skäl är att man behöver höja kompetensen. Det är ett
            krav inte bara från dem som skall starta företag och en säkerhet
            för dem utan också önskvärt ur andra synvinklar.
          </note>
          <note>
            Det femte skälet är att man måste höja ambitionen på det här
            området. Det räcker inte med de relativt få verksamheter som i
            dag har startats. Det beror på att man i dag har för små resurser
            så att man når ut till tillräckligt många människor. Det är helt
            klart så.
          </note>
          <note>
            Det framgår av den utvärdering som Riksrevisionsverket har gjort,
            att om man hade haft mer resurser skulle man ha kunnat nå ett
            mycket bättre resultat.
          </note>
          <note>
            Som jag sade inledningsvis är alla överens om att vi behöver
            fler företag. Då är detta en oerhört effektivt att skapa förutsättningar
            för det.
          </note>
          <note>
            Det vi har föreslagit är egentligen en mycket liten del av de
            pengar som i dag satsas på regional utveckling. Vi menar att de
            skulle gå direkt till LKU-
          </note>
          <note>
            verksamheten i stället för att som i dag kräva att hälften av
            de medel som man får skall sökas lokalt. Det är en omväg där människorna
            som jobbar i verksamheten skall söka pengarna, och sedan skall
            någon sitta och granska och bedöma ansökningarna och bestämma
            om pengar skall delas ut. Det är ett oerhört ineffektivt sätt
            att fördela stimulansmedel. Det skulle alltså höja effektiviteten
            högst väsentligt om man fördubblade de här anslagen, som i dag
            är drygt 9
          </note>
          <note>
            miljoner för de 18 månader som budgeten omfattar.
          </note>
          <note>
            Man skulle alltså på det viset få ut oerhört mycket mer för de
            pengar man satsar.
          </note>
          <note type="speaker">
            Anf. 202 SIV HOLMA (v)
          </note>
          <note>
            Fru talman! Jag skall börja med att instämma i reservation nr
            37 under mom. 37 angående en lokalisering av Rymdbolagets huvudkontor
            till Kiruna. Bakom reservationen står Vänsterpartiets och Miljöpartiets
            representanter i näringsutskottet, Lennart Beijer respektive Eva
            Goës. Det är visserligen Rymdbolagets styrelse som fattar beslut
            om huvudkontorets lokalisering, men precis som det står i reservationen
            skulle ett uttalande av riksdagen ses som en markering av statsmaktens
            uppfattning.
          </note>
          <note>
            I dag saknar Rymdbolagets styrelse ledamöter från den norra landsdelen.
            Alltför mycket av verksamhet som bedrivs och av utvinning i denna
            landsdel kontrolleras och styrs från annat håll. Det har i och
            för sig inte alltid bara varit negativt.
          </note>
          <note>
            Sedan 60-talet har rymdforskningen i Kiruna och till denna anknutna
            verksamheter och tillämpningar steg för steg blivit av allt större
            betydelse, inte minst arbetsmarknadsmässigt, vilket är en mycket
            viktig aspekt i dessa dagar, med de höga arbetslöshetssiffror
            som vi har. Avgörande för såväl miljö- som rymdforskningsverksamheten
            i Kiruna är den höga latituden, den orörda naturen och den successivt
            utvecklade vetenskapliga miljön. Det finns naturliga fördelar
            med att bedriva rymdverksamheten i glesbygd, som inte bör begränsas
            av att huvudkontoret är stationerat i en storstadsregion.
          </note>
          <note>
            Förslaget läggs också fram mot bakgrund av att en besparing på
            50 miljoner kronor skall göras till 1998.
          </note>
          <note>
            I det ljuset blir det svårare att försvara att man har ledningen
            placerad på två orter. Rymdverksamheten bedrivs i huvudsak i Esrange,
            och det vore en naturlig utveckling att även ledningen flyttade
            närmare denna verksamhet. Eftersom en besparing innebär mindre
            resurser, vore det minst skadligt för den framgångsrika forskningen
            att just samordna ledningsfunktionen genom att flytta huvudkontoret
            från Solna till Kiruna.
          </note>
          <note>
            Jag yrkar också bifall till Vänsterpartiets och
          </note>
          <note>
            Miljöpartiets reservation om prospektering, nr 27
          </note>
          <note>
            under mom. 26. Reservanterna har en annan uppfattning än utskottsmajoriteten
            vad gäller vikten av att bilda ett statligt mineralprospekteringsbolag.
            Förslaget finns ursprungligen i två separata motioner, en av
          </note>
          <note>
            Lennart Klockare m.fl. socialdemokrater och en av
          </note>
          <note>
            Vänsterpartiet väckt av mig m.fl.
          </note>
          <note>
            Det är viktigt att ha en offensiv näringspolitik för att skapa
            vettiga förutsättningar för fler arbetstillfällen. Sverige är
            fortfarande intressant ur malmprospekteringssynpunkt. Bergslagen,
            Norr- och Västerbotten tillhör Europas viktigaste områden för
            potentiella malmfyndigheter. Prospektering är grunden för den
            brytning av malm och industrimineraler som skall ske i framtiden
            och är till sin natur långsiktig. Om den kortsiktiga marknaden
            får styra prospekteringen dras den ner där malmpriserna är låga
            och blir gärna en prospektering som bedrivs omedelbart i närheten
            av befintliga gruvor.
          </note>
          <note>
            I utskottets betänkande framgår att prospekteringskostnaderna
            har ökat från 101 miljoner 1993 till
          </note>
          <note>
            146 miljoner 1994. Antalet undersökningstillstånd har också ökat
            under samma period, från 149 till 199.
          </note>
          <note>
            Men det ökande intresset kommer främst från företag med i huvudsak
            utländskt ägande. I stort sett avser hela ökningen utländska företag.
            Av de totala prospekteringskostnaderna svarade de nämnda företagen
            för cirka hälften 1994, jämfört med en tredjedel 1993.
          </note>
          <note>
            Det här talar för att staten bör ha ett avgörande inflytande
            över användningen av de svenska naturtillgångarna. I en utredning
            som kallas Prospektering, utförd av bergsingenjör Lars-Göran Ohlsson
            på uppdrag av Länsstyrelsen i Norrbottens län, framkommer det
            att det för att ersätta den malm som årligen bryts i de två nordligaste
            länen krävs prospektering för minst
          </note>
          <note>
            300 miljoner kronor per år. Jämför den siffran med prospekteringskostnaderna
            1994, som uppgick till endast knappt hälften av denna summa, dvs.
            146 miljoner kronor.
          </note>
          <note>
            Det är alltså viktigt att samhället har ett avgörande inflytande
            över hur de svenska naturtillgångarna används, för att förhindra
            rovdrift och miljöförstöring och för att trygga långsiktig sysselsättning.
            I det här fallet anser jag att det endast är ett statligt bolag
            som tillsammans med gruvbolagen kan axla ett sådant samhälleligt
            och offensivt närings- och miljöpolitiskt ansvar.
          </note>
          <note>
            Detta är en uppfattning som också gruvfacket redovisade i en
            tidningsartikel i Norrbottenskuriren för ett par månader sedan.
            Gruvfyrans ordförande Hans
          </note>
          <note>
            Larsson säger: "Vi har från fackligt håll hela tiden hävdat att
            svenska tillgångar ska ägas och styras av svenska folket. Svenska
            staten ska satsa på prospektering tillsammans med gruvbolagen,
            svenska såväl som utländska." I samma artikel redovisas även Norrbottens
            länsråd Jan-Olof Hedströms synpunkt att det är viktigt att satsa
            på ny, kraftfull prospektering.
          </note>
          <note>
            Fru talman! Bolaget skulle också kunna spela en positiv roll
            i samarbetet med Östeuropa. Då tänker jag speciellt på samarbetet
            inom Barents region. Mineralprospekteringsbolaget skulle kunna
            åta sig prospekterings- och malmvärderingsuppdrag på Kolahalvön,
            som har rika mineraltillgångar och där nya möjligheter har öppnats.
            Till skillnad från ett privat skulle ett statligt bolag genom
            den demokratiska insynen och kontrollen kunna utföra de här uppdragen
            på ett seriöst och hållbart sätt, utan kortsiktiga intressen.
          </note>
          <note type="speaker">
            Anf. 203 ELISA ABASCAL REYES (mp)
          </note>
          <note>
            Fru talman! Ledamöter! Jag vill tala om en sak som på ett helt
            fantastiskt sätt har negligerats av utskottet, nämligen invandrarnas
            inverkan på svenskt näringsliv och framför allt de tendenser som
            har visat sig i form av ett ökat småföretagande bland invandrare.
          </note>
          <note>
            Låt mig först och främst säga att den helhetssyn som krävs för
            att man skall kunna bedöma svenskt småföretagande och annat företagande
            i dag också innebär att man behöver en total helhetssyn på vad
            samhället tjänar på och inte tjänar på. När det gäller att spara,
            vilket är ett honnörsord i den här riksdagen, måste vi därför
            också titta på vad som är verkliga kostnader för staten och vad
            som inte är det.
          </note>
          <note>
            Låt mig ge några exempel på saker som kostar i en icke-perfekt
            värld. Sådana exempel är akutsjukvård för barn, allergier, som
            ökar, rening av vatten, sanering av miljöförstörda områden. Oljeutsläpp
            kostar, klimatförändringar, som ger följder som onormala orkaner,
            torka, osv., kostar. Arbetslösa människor kostar också.
          </note>
          <note>
            Detta visar alltså - apropå vad som sades om
          </note>
          <note>
            Miljöpartiets perfekta värld och celler - att miljövänlighet
            lönar sig i längden. Det gör också ett socialt ansvar, och det
            gör också en helhetssyn på svenskt näringsliv.
          </note>
          <note>
            Om vi skall karakterisera småföretagande bland invandrare kan
            vi plocka ut några små kännetecken.
          </note>
          <note>
            Ett sådant är att det rör sig om familjeföretagande.
          </note>
          <note>
            Arbetet sprids ut i familjen, vilket gör att det kan bli en ganska
            dålig insyn i löneförhållanden, osv. Det är konsumtionsvaror och
            service som man framför allt ägnar sig åt. Man har dessutom en
            dålig tillgång till kapital och en låg trovärdighet hos olika
            kreditinstitut.
          </note>
          <note>
            Här vill jag också anknyta till en artikel av moderaten Tomas
            Gür, som har skrivit om etnisk företagsamhet att det faktiskt
            lönar sig att vara mindre fördomsfull. Därför bör bankväsen och
            kreditinstitut saneras på fördomar vad gäller den här branschen,
            och jag vore tacksam om utskottet kunde ta något initiativ i den
            riktningen i framtiden.
          </note>
          <note>
            Låt oss titta på den potential som invandrare i dag utgör för
            svenskt näringsliv. För det första är andelen högutbildade högre
            bland invandrare än bland svenskar. Det gäller särskilt inom tekniska
            och naturvetenskapliga yrken där näringslivet i dag har ett stort
            behov. Skulle man komplettera denna kompetens med en enkel entreprenörsutbildning,
            inte just genom universitetens institutioner, skulle man skapa
            en ganska stor kraft och konkurrensförmåga hos dessa personer.
          </note>
          <note>
            En annan sak är den åldersfördelning som vi har bland invandrare.
            Vi kan t.ex. jämföra och se att bland svenska medborgare är andelen
            människor över
          </note>
          <note>
            64 år 38 % och bland invandrare är den endast 19 %.
          </note>
          <note>
            Detta är alltså en kurva som visar sig rätt igenom vid en jämförelse.
            Det här gör att en entreprenörsutbildning skulle öka den kapacitet
            som vi faktiskt efterfrågar i samhället i dag.
          </note>
          <note>
            Sedan handlar det också om människosyn. Där gäller det att skapa
            viktiga attitydförändringar, nämligen att invandrare inte bara
            skall ses som en belastning och tas upp i sociala frågor och arbetsmarknadsfrågor
            utan även uppmärksammas i näringspolitiken.
          </note>
          <note>
            Där har vi noterat att regeringen inte har med en enda utomeuropeisk
            person i det småföretagarråd som man har skapat.
          </note>
          <note>
            Utmarginaliseringen har självfallet kostnader. Arbetslösheten
            bland invandrare är 30-50 %. Det gör att det egna småföretagandet
            i högsta grad bör uppmuntras och stödjas genom utbildning. Miljöpartiet
            vill inte på något sätt skapa konkurrensfördelar. Vi vill helt
            enkelt stödja de delar där man kan göra det utan att skapa konkurrensnackdelar.
            Vi vill tvärtom minska konkurrensnackdelarna.
          </note>
          <note>
            Det har visat sig att endast 8 % av de invandrare som har fått
            starta-eget-bidrag har återvänt till arbetsförmedlingen efter
            sex månader. Det måste ses som ett mycket bra resultat. Det har
            också visat sig att den egna arbetsinsatsen bland invandrare i
            småföretagandet är mycket högre än bland svenskar.
          </note>
          <note>
            Att satsa, att uppmärksamma och att poängtera nya svenskars roll
            i svenskt småföretagande är av yttersta vikt eftersom vi i Miljöpartiet
            tror att småföretagande och kooperativ är en bra och sund ryggrad
            i svensk ekonomi.
          </note>
          <note>
            Jag är inte nöjd med den formulering och det utrymme som utskottet
            har gett åt den här frågan. Det finns en klar orättvisa när det
            gäller invandrares situation i fråga om småföretagsamhet jämfört
            med naturaliserade svenskar. Då vill jag anknyta till det jag
            började med att säga, nämligen misstroendet från kreditinstituten.
          </note>
          <note>
            Det finns också en annan aspekt på detta som jag skulle vilja
            ta upp litet snabbt. Det är den ekonomiska brottslighet som ofrivilligt
            och omedvetet eller frivilligt och medvetet finns i invandrares
            småföretagande.
          </note>
          <note>
            Genom misstroende från olika kreditinstitut, genom svårare förutsättningar,
            genom att man saknar investeringskapital osv. tvingas invandrare
            in i en subekonomisk etnisk kultur som är kännetecknande för flera
            stora europeiska huvudstäder i dag.
          </note>
          <note>
            För att undvika detta bör det ligga i samhällets intresse att
            vidta åtgärder mot det. Jag hoppas att det kommer mer initiativkraft
            från utskottet i framtiden.
          </note>
          <note>
            Jag yrkar inte bifall till reservation 16, men jag vill att det
            tas till protokollet att jag i själ och hjärta står bakom tanken.
          </note>
          <note>
            Anf. 204 BO BERNHARDSSON (s) replik
          </note>
          <note>
            Fru talman! Jag vill bara understryka att det inte är så att
            utskottet negligerar den här frågan om företagsamhet bland invandrare.
            Vi anser att den är viktig, och vi inser att invandrarna är en
            viktig resurs även på detta område.
          </note>
          <note>
            Men vi har utgått ifrån att de näringslivsorgan vi har, skolsystemet,
            ALMI och andra näringslivsorgan också är en resurs för invandrarna,
            inte minst i de områden och regioner där det finns många invandrare
            som t.ex. den jag kommer ifrån. Redan i skolsystemet bör man uppmuntra
            företagande, som vi har varit inne på tidigare. Vi tror att de
            inrättningar vi har till förfogande tar det här på allvar. Vi
            har inte negligerat frågeställningen.
          </note>
          <note type="speaker">
            Anf. 205 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! De inrättningar som finns fyller inte den här funktionen.
            De har ingen möjlighet att göra det heller. De fyller inte det
            behov som småföretag som drivs av invandrare behöver. De behöver
            inte lära sig att t.ex. vilja arbeta hårt eller många andra saker.
          </note>
          <note>
            De behöver tekniska detaljer som de inte har kunnat tillgodogöra
            sig eftersom de inte är uppväxta i det svenska samhället.
          </note>
          <note>
            Via t.ex. universitetsstudier ökar den privata belåningen. Dessutom
            är det andra kriterier för att söka in på ett universitet också.
            Det gör att de nuvarande institutionerna inte fyller den funktion
            som behövs.
          </note>
          <note>
            Detta skulle förstås ligga under AMS eller i kommunal regi. Men
            där finns det ju inga pengar i dag.
          </note>
          <note>
            Anf. 206 BO BERNHARDSSON (s) replik
          </note>
          <note>
            Fru talman! Jag vill bara berätta för Elisa Abascal
          </note>
          <note>
            Reyes att arbetsmarknadsmyndigheter och näringslivsmyndigheter
            inte ägnar sig åt lära folk att arbeta hårt. Det är faktiskt andra
            saker man gör. Det är rådgivning som rör företagande. Det är teknikfrågor
            som hon själv belyser.
          </note>
          <note>
            Jag tror nog att de organ som finns och som är avsedda för detta
            bör ha uppgiften att jobba även med företagsamhet bland invandrare.
            Det är alldeles klart.
          </note>
          <note type="speaker">
            Anf. 207 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Jag skall be att få återupprepa en mycket tråkig
            aspekt med småföretagande bland invandrare som Bo Bernhardsson
            säkert är bekant med.
          </note>
          <note>
            Det gäller den ekonomiska brottslighet som följer av otillräckliga
            kunskaper och otillräcklig kapacitet. Det har de nuvarande institutionerna
            inte kunnat motverka. Den kapaciteten har inte funnits. Det är
            bara att konstatera det.
          </note>
          <note type="speaker">
            Anf. 208 PER LAGER (mp)
          </note>
          <note>
            Fru talman! Jag tänkte prata litet om SGU, Sveriges geologiska
            undersökning. Miljöpartiet har haft en hård och restriktiv inställning
            i årets budgetförslag. Vi har dragit ner på det mesta, men just
            på det här området, SGU:s viktiga karteringsverksamhet, har vi
            ansett att vi måste avstå från nerdragningar.
          </note>
          <note>
            I vår motion om SGU:s marina undersökningar visar vi hur avgörande
            denna uppgift är för miljöövervakningen, kommunernas översiktsplaner,
            fiskenäringen, havsforskningen, försvaret och inte minst för våra
            internationella åtaganden. Man skall självfallet inte göra sig
            av med undersökningsfartyget Ocean surveyor, och det måste självfallet
            finnas medel till driften och själva undersökningsarbetet.
          </note>
          <note>
            Enligt SGU behövs 13 miljoner för att med minsta möjliga marginal
            kunna driva verksamheten vidare som nu. Det har också varit kravet
            från Miljöpartiet.
          </note>
          <note>
            Det är glädjande att utskottet inte delat regeringens bedömning
            och därför inte ställt sig bakom förslaget om en nedläggning av
            verksamheten och en utförsäljning av fartyget. Utskottet har i
            stället hamnat på ett kompromissförslag på 10 miljoner kronor
            som föreslås tas från Energiteknikfondens innestående medel i
            Riksgäldskontoret. Samtidigt medger man att summan inte räcker
            till hela det förlängda budgetåret
          </note>
          <note>
            1995/96. Därför ombeds regeringen återkomma under budgetåret
            med förslag på hur man långsiktigt skall säkerställa verksamheten.
          </note>
          <note>
            Miljöpartiet har i sitt balanserade budgetförslag finansierat
            satsningen och vill inte ta den ifrån verksamheter som vi redan
            dragit ner på. Av 15 miljoner kronor i vår reservation är 13 till
            den marina verksamheten. De övriga 2 är till landkarteringen.
            Vi måste vara effektiva när medlen är knappa. Men det är inte
            effektivt att orsaka en sänkning av karteringstakten och dubblera
            tiden för det långsiktiga kartläggningsmålet av den svenska kontinentalsockeln
            från 60 till 120 år.
          </note>
          <note>
            Ett fartygs livslängd brukar nämligen beräknas till
          </note>
          <note>
            30 år. För att klara kartläggningsmålen på 60 år krävs två fartyg,
            men förlängs tiden till 120 år behövs det fyra fartyg. Kostnaderna
            för en långsammare arbetstakt blir förhållandevis alltför stora.
            Därför är det viktigt att inte återgå till den genomförandetid
            som gällde före 1989 utan att nuvarande takt bibehålls. Då behövs
            det 13 miljoner kronor.
          </note>
          <note>
            Det måste i det här sammanhanget vara det mest ekonomiskt effektiva
            även på kort, men framför allt på lång sikt. Ett halvt fartyg
            och en inkomplett instrumentuppsättning kommer man inte långt
            med. Vem förstår inte det?
          </note>
          <note>
            Fru talman! Av respekt för överenskommelsen mellan partierna
            avstår jag härmed från att yrka bifall till vår reservation men
            stödjer den likafullt.
          </note>
          <note type="speaker">
            Anf. 209 KRISTINA ZAKRISSON (s)
          </note>
          <note>
            Fru talman! Näringsutskottet har behandlat vår motion om rymdverksamheten,
            forskning utbildning och utveckling, och hänvisar till den utredning
            som skall göras om den svenska rymdverksamheten. I
          </note>
          <note>
            denna utredning skall ingå en omvärldsanalys, där utskottet menar
            att frågan om insatser för utveckling av rymd- och miljöforskning
            skall ingå.
          </note>
          <note>
            Utskottet har i februari besökt Esrange i Kiruna och har då förhoppningsvis
            kunnat konstatera att verksamheten håller hög internationell klass.
            Men vi måste få möjligheter till fortsatt utveckling av rymdverksamheten
            i Kiruna för att vi skall kunna behålla denna position internationellt.
          </note>
          <note>
            Nyligen avslutades en ozonforskningskampanj i
          </note>
          <note>
            Kiruna, där ett hundratal internationella forskare deltog. En
            sådan här kampanj, där ett stort antal människor under en kortare
            eller längre period arbetar på en sådan här liten ort, betyder
            väldigt mycket för näringslivet. Esrange betyder mycket för hotellen,
            affärerna och restaurangerna men också för småföretagen. Dessutom
            har rymdverksamheten haft stor betydelse för andra etableringar.
            Lantmäteriets LM-
          </note>
          <note>
            Kartor och Satellitbild i Kiruna AB är exempel på etableringar
            som skett på grund av rymdverksamheten.
          </note>
          <note>
            I förslaget till utvecklingsplan för målområde 6, som nämns i
            betänkandet, poängteras att kommuner inom målområdet kännetecknas
            av att de i hög grad utgör egna arbetsmarknader med sin specifika
            sysselsättningsstruktur. Det framgår också att småföretagarna
            är sårbara och avsätter sina produkter och tjänster till stor
            del på den lokala marknaden.
          </note>
          <note>
            Det borde alltså finnas goda möjligheter att inrymma en satsning
            på miljö- och rymdforskning inom ramen för EU:s mål 6-medel. I
            övre Norrlands inland måste alla möjligheter till utveckling av
            näringslivet tas till vara.
          </note>
          <note>
            Fru talman! Jag har med detta inlägg velat peka på vikten av
            fortsatta satsningar på utveckling av rymdoch miljöverksamheten
            i Kiruna.
          </note>
          <note type="speaker">
            Anf. 210 LENNART KLOCKARE (s)
          </note>
          <note>
            Fru talman! Gruvverksamhet är en viktig näring, och den har stor
            betydelse för sysselsättningen och förädlingsverksamheten, framför
            allt i norra Sverige.
          </note>
          <note>
            Utan prospektering kommer inte nya fyndigheter att upptäckas,
            och därmed kommer heller inte några nya fyndigheter att brytas.
          </note>
          <note>
            Under 80-talet var antalet meddelade prospekteringstillstånd
            i storleksordningen 250 - 300 årligen, men under åren 1992 och
            1993 minskade antalet prospekteringstillstånd. År 1992 meddelades
            134
          </note>
          <note>
            tillstånd, och 1993 var antalet 149. Skälet till att prospekteringen
            minskat är bl.a. att statens engagemang upphört. Vad som är glädjande
            är att antalet under
          </note>
          <note>
            1994 har ökat, så att 199 tillstånd meddelats. Men detta är långt
            ifrån det som förekom under 80-talet och långt ifrån vad som är
            nödvändigt för att säkerställa råvarubehovet för framtiden.
          </note>
          <note>
            Vi kan konstatera att det i huvudsak är utländska bolag som har
            begärt undersökningstillstånd. Skälet till detta är väl att det
            bl.a. i Norrland finns geologiska områden med hög potential för
            nya mineralfyndigheter. Det är därför anmärkningsvärt att det
            inte finns inhemska intressen i minst samma omfattning som de
            utländska.
          </note>
          <note>
            Det skulle enligt min mening vara önskvärt att samhället hade
            ett engagemang i prospekteringen, detta ur flera aspekter. Syftet
            skulle vara dels att finna nya brytvärda förekomster, eftersom
            de nuvarande fyndigheterna kan vara utbrutna inom en period på
            åtta år, dels att behålla kompetensen på området. Med enbart utländska
            bolag finns risk för att kompetensen inte behålls i landet. Dessutom
            skulle samhällets engagemang innebära en ökad prospektering, och
            fler arbetstillfällen skulle skapas i framför allt Norrbotten
            och Västerbotten, där arbetslösheten redan är hög.
          </note>
          <note>
            Av betänkandet framgår att man inom Näringsdepartementet överväger
            att göra vissa förändringar i regelsystemet innebärande att den
            erfarenhet som företagen tillägnar sig skall kunna bevaras på
            lämpligt sätt. Det är självklart att de erfarenheter som framkommer
            vid prospektering skall tas till vara. Samhället skall naturligtvis
            ha kännedom om våra gemensamma naturresurser.
          </note>
          <note>
            Jag måste, fru talman, få framföra att jag inte är nöjd med utskottets
            ställningstagande till motionen
          </note>
          <note>
            N268. Jag kommer ändå inte att ställa något yrkande men avser
            att följa frågan i fortsättningen och agera när jag finner det
            lämpligt. Jag hoppas naturligtvis att också näringsministern och
            andra ansvariga följer frågan. Visar det sig att prospekteringen
            också fortsättningsvis kommer att ligga på nuvarande låga nivå,
            måste ett engagemang från samhällets sida komma till. I annat
            fall kommer det att bli det brist på råvaror, och det skulle även
            vara ett slöseri att inte ta till vara de naturtillgånger som
            finns i landet.
          </note>
          <note type="speaker">
            Anf. 211 JAN BACKMAN (m)
          </note>
          <note>
            Fru talman! I det digra betänkandet NU18, som vi nu snart har
            debatterat färdigt, finns ett avsnitt som
          </note>
          <note>
            Per Lager redan tidigare har pekat på och som handlar om Sveriges
            geologiska undersökning, SGU. Regeringen har valt att i budgetpropositionen
            föreskriva att sparkravet på myndigheten SGU, som uppgår till
            10,7
          </note>
          <note>
            miljoner kronor, skall uppnås genom att den maringeologiska verksamheten
            avvecklas och det maringeologiska undersökningsfartyget avyttras.
          </note>
          <note>
            Denna form av detaljstyrning förekommer mycket sparsamt i övrigt
            i budgetbilagan och motiveras i det här fallet av att förslaget
            läggs "efter en noggrann genomgång av de olika verksamheterna".
            Dessvärre är nog detta ett försök av den ansvarige ministern att
            förvanska fakta. Det märks inte minst av det faktum att förslaget
            har kritiserats i motioner från samtliga partier utom kds. Företrädare
            för socialdemokraterna uppmanar t.ex. regeringen att än en gång
            överväga konsekvensen av sitt förslag och befarar att en nedläggning
            av undersökningarna kan få mycket negativa samhällseffekter.
          </note>
          <note>
            Motionärer från flera av de övriga partierna pekar på att Sverige
            har anslutit sig till internationella konventioner där vi förpliktigat
            oss till att hålla oss underrättade om förhållandena på vår kontinentalsockel.
          </note>
          <note>
            I några av motionerna nämns också att företrädare för myndigheter
            som lyder under andra departement har uttalat sig för att verksamheten
            skall fortsätta, eftersom de har behov av de undersökningsresultat
            som kommit fram.
          </note>
          <note>
            Fru talman! Den voteringsmatematiska sanningen gick i det här
            sammanhanget tidigt upp för utskottets socialdemokrater. Vi har
            alltså i enighet kunnat komma fram till att vi inte delar regeringens
            bedömning att den maringeologiska verksamheten bör läggas ned.
          </note>
          <note>
            I just detta ärende har sakskälen fått verka med full kraft.
            När verkligheten och kartan inte stämde överens valde utskottet
            att låta verkligheten gälla. Traditionen vidmakthölls. Utskottet
            har än en gång valt att just i en geologifråga göra en annan bedömning
            än regeringen.
          </note>
          <note>
            När vi sedan skulle gå vidare med ärendet och försöka komma fram
            till hur den maringeologiska verksamheten skulle finansieras blev
            enigheten inte längre total. Till slut blev det dock majoritet
            för att följa förslaget i en folkpartimotion om att bevilja 10
            miljoner kronor till verksamheten och dessutom för att dessa pengar
            inledningsvis skulle tas från Energiteknikfondens innestående
            medel.
          </note>
          <note>
            För de resterande medlen som behövs föreslår utskottet att regeringen
            skall ta fram ett förslag som innebär samfinansiering mellan olika
            berörda departement. Miljöpartiets oro för att SGU skall behöva
            gå ut med ett halvt fartyg är alltså obefogad.
          </note>
          <note>
            Den långsiktigt viktiga delen av det beslut som riksdagen kommer
            att fatta är dock denna mening:
          </note>
          <note>
            "Regeringen bör därför under det kommande budgetåret återkomma
            till riksdagen med förslag som säkerställer verksamheten på längre
            sikt."
          </note>
          <note>
            Fru talman! Alla goda krafter har alltså samverkat till att utskottet
            nu lägger fram detta förslag.
          </note>
          <note>
            Jag yrkar bifall till hemställanspunkten 25 beträffande geologisk
            undersökningsverksamhet och avslag på reservationerna 25 och 26.
          </note>
          <note type="speaker">
            Anf. 212 LENNART BEIJER (v)
          </note>
          <note>
            Fru talman! Jag vill självfallet också hjälpa till att så långt
            möjligt spara tid. Jag drar med en viss motvilja tillbaka yrkandet
            om bifall till reservationerna 2
          </note>
          <note>
            och 37.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 april.)
          </note>
          <note>
            7 § Sveriges samarbete med Central- och Östeuropa
          </note>
          <note>
            Föredrogs
          </note>
          <note>
            Utrikesutskottets betänkande 1994/95:UU16
          </note>
          <note>
            Sveriges samarbete med Central- och Östeuropa
          </note>
          <note>
            (prop. 1994/95:160)
          </note>
          <note type="speaker">
            Anf. 213 GÖRAN LENNMARKER (m)
          </note>
          <note>
            Fru talman! Vi skall nu diskutera Sveriges samarbete med Central-
            och Östeuropa. Det är en viktig fråga, en fråga som har blivit
            ett centrum i svensk utrikespolitik under de senaste fem sex åren.
          </note>
          <note>
            Vi kan konstatera att det har skett en enorm förändring i Europa.
            Proletariatets diktatur har upphört.
          </note>
          <note>
            Det socialistiska ekonomiska och sociala system som fanns i Central-
            och Östeuropa är nu på väg att avvecklas.
          </note>
          <note>
            Den första och kanske viktigaste strategifrågan i det här sammanhanget
            var hur man skulle bete sig i
          </note>
          <note>
            Central- och Östeuropa när frihetens timme kom i slutet på 80-talet
            och början på 90-talet. Det var en diskussion om man skulle gå
            långsamt till väga, om man skulle reformera sina ekonomier och
            sina samhällssystem i långsam takt eller om man skulle göra det
            fort.
          </note>
          <note>
            Det som kom att bli stilbildande var övergången i
          </note>
          <note>
            Polen, där Balcerowicz, den förste finansministern, myntade uttrycket
            chockterapi. Han sade att man inte kan hoppa över en avgrund i
            två steg, utan man måste ta ett steg.
          </note>
          <note>
            Den utveckling som har varit sedan januari 1990, när systemskiftet
            i Polen inleddes, har också visat att just detta snabba och tydliga
            systemskifte har varit det rätta. Chockterapin har varit den rätta
            lösningen för
          </note>
          <note>
            Central- och Östeuropa. Vi ser det tydligast i de länder som
            inte har slagit in på den vägen. De som har valt att ta en försiktigare
            takt eller inte reformerat sig alls har betydligt större fattigdom
            och elände, och hoppet om en snabb förändring kanske inte finns.
          </note>
          <note>
            Ett område som i särskilt hög grad drabbades var miljön. Det
            är en fullständigt ofattbar miljöförstöring och ett resursslöseri
            som vi ser i Central- och Östeuropa. Man kan dra två väldigt viktiga
            slutsatser av denna iakttagelse. Den ena är att det är viktigt
            att se till att staten upprätthåller sin roll som kontrollant,
            inte som producent. Det stora bekymret i Östeuropa var just att
            staten i sin roll som producent kom att nonchalera hänsyn till
            miljön och även för övrigt, i en rovdrift på människor, i sin
            iver att producera. Femårsplanerna gick över varje hänsyn.
          </note>
          <note>
            Den andra viktiga slutsatsen är att nolltillväxt inte är särskilt
            bra för miljön. Central- och Östeuropa uppfyllde mycket högt ställda
            krav på nolltillväxt, t.o.m. negativ tillväxt. Det ledde inte
            alls till någon bättre miljö. Tvärtom kan vi se just hur tillväxten
            har ett betydande kvalitativt innehåll, kanske mycket större än
            vad vi normalt uppfattar. Mycket av kritiken mot miljöförstöringen
            har kommit att associeras med kritiken mot tillväxten. I Central-
            och Östeuropa var det precis tvärtom. Nolltillväxten, bristen
            på tillväxt och bristen på utveckling, var en av de främsta orsakerna
            till att det gick så illa för miljön.
          </note>
          <note>
            Man kan fråga sig varför de här systemen fanns så länge. Det
            fanns över 70 år i Sovjetunionen och drygt
          </note>
          <note>
            40 år i Central- och Östeuropa. Ja, själva grundmotivet var ju
            det sociala. Det fanns en föreställning om att man med ett förtryck
            men också med ett socialistiskt system skulle uppnå goda sociala
            förhållanden, sociala framsteg. Även på det här området ses misslyckandet
            kanske allra tydligast.
          </note>
          <note>
            Pensionerna var låga. Sjukvården var med västliga mått urusel,
            barnadödligheten hög och medellivslängden låg. Man var t.o.m.
            rädd för att gå till sjukhusen.
          </note>
          <note>
            Jag har själv besökt många sjukhus i Central- och
          </note>
          <note>
            Östeuropa, och jag får säga att standarden var på en nivå som
            kan associeras till u-länderna.
          </note>
          <note>
            Man hade en hög arbetslöshet, även om den formella arbetslösheten
            var noll. Det stod i konstitutionen att alla skulle vara tillförsäkrade
            arbete. Nu var man inte det, utan man var tillförsäkrad en anställning.
            Det beräknas att ungefär 30, 40 eller 50 % av befolkningen inte
            arbetade i sin anställning utan hade ett formellt arbete, i praktiken
            en form av arbetslöshetsersättning.
          </note>
          <note>
            Utbildningen var förbluffande låg - ungefär fyra år kortare i
            genomsnitt än i väst.
          </note>
          <note>
            Behandlingen av handikappade - också samhällets olycksbarn -
            var brutal.
          </note>
          <note>
            Allt detta var egentligen motivet för att hela detta system skulle
            finnas. Det skulle nämligen vara socialt bra. Man skulle göra
            stora eftergifter på andra av samhällslivets områden, men man
            skulle åtminstone uppnå det socialt goda. På det här området misslyckades
            systemen extra mycket.
          </note>
          <note>
            Slutsatsen är tydlig: man kan inte skapa en socialistisk välfärdsstat.
            Det går inte. Det har gjorts försök, för stora delar av mänskligheten
            under lång tid, och det har blivit fiasko.
          </note>
          <note>
            Nu är länderna i en enorm omvandling, och det är enorma spänningar
            inom länderna. Det är spänningar mellan det nya och det gamla.
            De som kommer in i den nya marknadsekonomin har en enorm tillväxt
            -
          </note>
          <note>
            mycket snabbare än vad statistiken utvisar, eftersom den har
            en tendens att bara registrera det synliga och det inrapporterade.
            Om det under femårsplanernas tid var så att man ljög om allting
            i syfte att överdriva prestationer och produktion, är förhållandet
            nu det omvända. För att slippa skatt och annat tiger man om mycket,
            och mycket sker svart eller grått.
          </note>
          <note>
            Den del som förändras växer snabbt. Det är en enorm stor standardökning
            för de människor som kommer in i det nya. Problemen har de som
            finns i det gamla, både i de statliga företagen, kolchoserna m.m.,
            som arbetar där eller inte arbetar men finns där. De ser sin standard
            sjunka och ser naturligtvis också den stora klyftan mellan dem
            och det framväxande nya.
          </note>
          <note>
            Det gäller inte minst pensionärerna, som har tjänat ihop till
            sin standard under det gamla systemet. De kan ju inte leva om
            sitt liv, utan de är fångade i denna fattigdomsfälla.
          </note>
          <note>
            Här är det viktigt att inse att det behövs ett socialt systemskifte,
            i lika hög grad som det vi normalt förknippar med ekonomin som
            sådan.
          </note>
          <note>
            De östeuropeiska systemen var egentligen en form av brukssamhällen,
            i den meningen att bruket skulle sköta allting. Den sociala tryggheten
            var förknippad med arbetsplatsen. Lenin hade väl förläst sig på
            brukssamhället, och det kom att bli en mycket ålderdomlig struktur
            i hela systemet vad gällde det sociala.
          </note>
          <note>
            Här gäller det att man går över till ett västligt, kapitalistiskt
            eller vad man skall kalla det, socialförsäkringssystem, genom
            att se till att frikoppla den sociala tryggheten från arbetet,
            så att den sociala servicen och stödet inriktas på individen och
            inte på arbetsplatsen.
          </note>
          <note>
            Väldigt mycket av det sociala stödet finns fortfarande kvar i
            öst. Man satsade inte litet på det sociala.
          </note>
          <note>
            Man satsade enormt mycket, men man satsade fel.
          </note>
          <note>
            Över halva Rysslands budget - den som antogs i vår av den nya
            duman - gällde egentligen sociala satsningar. Det är bara det
            att man satsar så in i helskota fel - ursäkta uttrycket. Man satsar
            på subventioner till kolchoser och till statliga företag. Det
            är den vägen man vill garantera den sociala stabiliteten, i stället
            för att bygga upp den efter den typ vi har, nämligen direkt stöd
            till individen.
          </note>
          <note>
            Därför är det som står i propositionen fel. I övrigt tycker jag
            att den innehåller en del förtjänstfulla saker, men man försöker
            ge bilden av att det inte satsas socialt. Det görs, men det satsas
            fel.
          </note>
          <note>
            Det sociala system som finns där borta skall inte bibehållas.
            Det är lika viktigt att byta detta som att byta system vad gäller
            den direkta produktionen av varor och tjänster, dvs. det som vi
            normalt associerar med näringsliv.
          </note>
          <note>
            Det är viktigt att komma ihåg att det är väldig skillnad på det
            stöd man ger för att hjälpa Centraloch Östeuropa att utvecklas
            och det stöd man ger till u-länder. De central- och östeuropeiska
            länderna är egentligen underutvecklade industriländer. De har
            en struktur som påminner om industriländernas rent statistiskt.
            Industrisektorn är stor. Jordbrukssektorn är visserligen inte
            så liten som den normalt är i väst, men den är i alla fall betydligt
            mindre än vad den är i uländerna.
          </note>
          <note>
            Det är inte ett strukturfel i den meningen, dvs. vad gäller den
            traditionella utvecklingsstrategin. Det handlar om en felutveckling
            inom ramen för en industriell utveckling. Därför går mycket av
            västs stöd till att se till att dessa strukturer förbättras och
            att de rätta incitamenten kommer till.
          </note>
          <note>
            Vi skall inte från väst subventionera verksamhet som under ett
            antal decennier varit subventionerad av en statsmakt och som producerat
            fel saker till fel pris
          </note>
          <note>
            - ofta i en kvalitet som gjort att ingen har kunnat använda dem
            när de väl producerats.
          </note>
          <note>
            Det västliga stödet bör delvis inriktas på att bygga upp rättsstaterna.
            Dessa stater har varit överlastade av många uppgifter. De har
            tagit på sig nästan alla uppgifter och vanskött alla. Statsmakten
            i dessa länder, som är så korrumperad och i ett sådant vanrykte,
            måste ändå bygga upp rättsstaten. Att garantera rätten, lagen,
            och se till att den verkligen efterföljs kan enbart staten göra.
            Vi ser tydligt att det är ett enormt problem i praktiskt taget
            alla länder.
          </note>
          <note>
            Just att hjälpa till med att bygga upp rättsstaten är en central
            del i det offentliga stödet.
          </note>
          <note>
            En annan del är att bygga upp suveräniteten och återskapa de
            nygamla länderna i Baltikum. Det är naturligtvis särskilt viktigt
            från en svensk och nordisk horisont. Suveränitetsstödet har varit
            unikt lyckosamt i sin inriktning. Jag är glad att det fortsätter
            enligt det förslag som riksdagen nu skall ta ställning till.
          </note>
          <note>
            Ett tredje område är miljön. Det är lätt hänt att många miljösatsningar
            kommer längre ned i prioriteringsordningen när man gör systemskiftet.
            De gjordes inte tidigare, så det handlar inte om att man bryter
            den tidigare traditionen.
          </note>
          <note>
            Det är angeläget för länderna själva, men det har naturligtvis
            ett visst egoistisk syfte för oss i väst, för oss i Sverige, att
            satsa just på miljösidan. Kärntekniken för att förbättra reaktorsäkerheten
            är naturligtvis en oerhört central del. För Sveriges del gäller
            det närområdet.
          </note>
          <note>
            En annan sak är vattenreningen och luftreningen.
          </note>
          <note>
            Det gäller inte minst Östersjön - detta hav som vi tillsammans
            delar mellan oss och de andra.
          </note>
          <note>
            När det gäller biståndet och stödet till omvandling i Central-
            och Östeuropa är det viktigt att hålla ut ett antal år. Det har
            innevarande år en volym på närmare
          </note>
          <note>
            1,4 miljarder om man räknar in alla dess olika delar.
          </note>
          <note>
            En viss del av miljösatsningarna har sin grund i svensk miljö,
            men satsningarna görs likväl i Centraloch Östeuropa.
          </note>
          <note>
            Jag noterar att förslaget innebär en ganska kraftig neddragning
            av det bilaterala stödet både vad gäller miljön och andra områden.
            Det kompenseras delvis av det ökade stöd från EU som blir följden
            av att vi går in i EU, men likväl är det en neddragning jämfört
            med innevarande år.
          </note>
          <note>
            Från moderat håll menar vi att man borde hålla kvar den ambitionsnivå
            man har innevarande år och som man byggt upp under de närmast
            föregående åren, och därför har vi också föreslagit ungefär 200
          </note>
          <note>
            miljoner kronor mer till detta. Vi har omprioriterat denna utgift
            gentemot andra utgifter i statsbudgeten.
          </note>
          <note>
            Det är nog viktigt att vi håller i stödet till omvandlingen under
            några år.
          </note>
          <note>
            En del av dessa länder kommer senare att fasas ut.
          </note>
          <note>
            Polen är ett av Europas mest snabbväxande länder.
          </note>
          <note>
            Estland är möjligen på väg att bli ett sådant. Det är en verksamhet
            som inte skall pågå i all oändlighet, men just nu är det viktigt
            att hålla i stödet.
          </note>
          <note>
            Fru talman! Låt mig avslutningsvis säga ett ord om ett uttryck
            som har använts i propositionen, nämligen
          </note>
          <note>
            "gemensam säkerhet". Det är ett bra uttryck, men det används
            fel när man hävdar att det på något sätt skulle vara en fortsättning
            av det begrepp som användes för tio år sedan.
          </note>
          <note>
            I dag har vi ett helt annat gemensamt säkerhetsbegrepp. I dag
            bygger det på föreställningen om noggrant iakttagande av mänskliga
            rättigheter, samverkan mellan demokratier och respekt för minoriteter.
          </note>
          <note>
            Det begrepp som myntades i början på 1980-talet innebar precis
            motsatsen. Det innehöll faktiskt ett slags accept av att det var
            diktatur i Central- och Östeuropa. Vi hade faktiskt t.o.m. en
            socialdemokratisk utrikesminister som hävdade att man inte fick
            kritisera systemen i Central- och Östeuropa utan möjligtvis enskilda
            händelser.
          </note>
          <note>
            Jag tror att vi skall vara mycket observanta på att den användning
            av begreppet "gemensam säkerhet"
          </note>
          <note>
            som nu präglar hela vårt västliga synsätt just innebär att man
            strikt iakttar demokratin, de mänskliga rättigheterna, minoriteternas
            rättigheter osv.
          </note>
          <note>
            Med detta, fru talman, ber jag att få yrka bifall till reservation
            nr 1 i detta betänkande.
          </note>
          <note type="speaker">
            Anf. 214 HELENA NILSSON (c)
          </note>
          <note>
            Fru talman! Centerpartiet anser att det samarbete mellan Sverige
            och Central- och Östeuropa vi i kväll diskuterar i anledning av
            betänkandet är ett mycket viktigt stöd för den demokratiska och
            ekonomiska utvecklingen i detta område. Det kommer också att påverka
            mot en fredlig utveckling i vårt närområde och i Europa.
          </note>
          <note>
            Trots en kärv ekonomisk situation de föregående åren prioriterade
            fyrklöverregeringen detta samarbete bl.a. genom att kraftigt höja
            anslagen under sin regeringsperiod. Vi har också sett att det
            har skett en översyn av insatserna som till övervägande del har
            gett positiva omdömen.
          </note>
          <note>
            I det fortsatta samarbetet har regeringen ställt upp fyra mål.
            Man skall främja en säkerhetsgemenskap, fördjupa demokratins kultur,
            stödja en socialt hållbar utveckling och stödja en miljömässigt
            hållbar utveckling.
          </note>
          <note>
            Detta stöder Centerpartiet, liksom det som framförs i propositionen
            om den strävan Sverige har att
          </note>
          <note>
            Estland, Lettland och Litauen fullt ut skall integreras med Europa.
          </note>
          <note>
            Det vi i huvudsak kritiserar i propositionen är samarbetet på
            miljöområdet. Vi vet att behoven på miljöområdet är enorma, och
            vi anser att den nuvarande regeringen inte anslår tillräckligt
            med resurser just när det gäller samarbetet på miljöområdet. Det
            sker de facto en nedskärning jämfört med tidigare.
          </note>
          <note>
            Vi är också kritiska mot att ansvaret för miljösamarbetet flyttas
            från Miljödepartementet till Utrikesdepartementet. Jag är, herr
            talman, medveten om att det är regeringen själv som avgör vilket
            departement som skall ansvara för vilka ärenden och områden, men
            tycker likväl att riksdagen skulle kunna ha en mening därom.
          </note>
          <note>
            Det står i propositionen att Miljödepartementet och Utrikesdepartementet
            skall ha en gemensam policygrupp. Det övertygar mig inte. Tvärtom
            är det ett mellansteg som kan fördröja viktiga policybeslut.
          </note>
          <note>
            Därför vill jag redan nu yrka bifall till reservation
          </note>
          <note>
            5, där vi dels berör organisationen, dels anvisar 245
          </note>
          <note>
            miljoner i anslag för just miljöområdet.
          </note>
          <note>
            Centerpartiet har också i sin motion särskilt uppmärksammat behovet
            av miljöanpassade energisystem och har därför velat anvisa medel
            till NUTEK:s program för Öst- och Centraleuropa. Den uppfattningen
            delar utskottet i sak, men vill vänta med den resurstillförsel
            som behövs till kommande budgetår.
          </note>
          <note>
            Vi vill alltså göra en förstärkning med 100 miljoner redan nästa
            budgetår. Vi tycker att varje fördröjning med att införa miljöanpassade
            energisystem i de här områdena, inte minst när vi ser att koldioxidutsläppen
            ständigt ökar, är olycklig. Därför yrkar jag bifall till reservation
            10.
          </note>
          <note>
            Ett stort samarbetsområde som berörs i betänkandet gäller kärnkraftverk
            och kärnsäkerhet. Vi har i två gemensamma reservationer med Centern,
            Vänsterpartiet och Miljöpartiet betonat att inga som helst insatser
            på miljöområdet i Öst- och Centraleuropa får innebära att kärnkraftenergiproduktionen
            ökar eller att man startar nya kärnkraftverk eller färdigställer
            t.ex.
          </note>
          <note>
            det kärnkraftverk som planeras vid den slovakiskaösterrikiska
            gränsen. Vår reservation bygger på den grundläggande uppfattning
            som vi har, att kärnkraften skall avvecklas och inte utvecklas.
            Det skall också vara en ledstjärna för vårt biståndsarbete på
            miljöområdet.
          </note>
          <note>
            Jag yrkar bifall till reservationerna 7 och 9.
          </note>
          <note type="speaker">
            Anf. 215 LENNART ROHDIN (fp)
          </note>
          <note>
            Herr talman! Folkpartiet ställer sig i allt väsentligt bakom
            de förslag som läggs fram i propositionen och i betänkandet. Sveriges
            samarbete med de nya demokratierna i Öst- och Centraleuropa är,
            som vi ser det och som vi alla är överens om, en av hörnstenarna
            i vår utrikespolitik.
          </note>
          <note>
            Jag vill emellertid ta upp några aspekter på den bakomliggande
            analysen av förhållandena och utvecklingen i Öst- Centraleuropa.
            Vi har där en reservation och även ett särskilt yttrande från
            Folkpartiets sida. Jag tror att den bakomliggande analysen är
            rätt viktig för förståelsen för och förhållningssättet till det
            vi skall hantera.
          </note>
          <note>
            I vårt särskilda yttrande berör vi de skrivningar som finns i
            betänkandet kring gemensam säkerhet. Låt mig slå fast att kommunismens
            och planekonomins fall var en stor seger för folken i Central-
            och Östeuropa. Det var inte väst som besegrade öst. Det var öst
            som bröt samman på grund av systemets oförmåga att överleva. Det
            var folken i öst som vann sin frihet.
          </note>
          <note>
            Skrivningarna i betänkandet är därför inte alldeles givna. I
            själva verket tryckte staterna i väst in i det sista väldigt hårt
            på stabilitetsaspekterna. Man hade kontakt med och satsade på
            herrar som Gierek, Honecker, Brezjnev och Gorbatjov ända tills
            sammanbrottet var fullständigt.
          </note>
          <note>
            I själva verket var det under 80-talet - jag har själv sett det
            - MR-rörelser och t.o.m. fredsrörelsen i väst som mest klart och
            entydigt satsade på demokratirörelserna i Östeuropa. Ängslan och
            tveksamhet präglade väldigt länge västs förhållningssätt. I någon
            mån fortsätter det än i dag.
          </note>
          <note>
            Det utskottet skriver om systemskifte, synen på marknadsekonomi
            och hastigheten med vilken dessa förändringar borde ske tycker
            jag att det finns anledning att uppmärksamma. Utskottet skriver
            att marknadsekonomin innebär begränsningar. Vi som lever i en
            marknadsekonomi har naturligtvis klart för oss vilka svagheterna
            är. Men i det här sammanhanget när det gäller utvecklingen av
            de nya demokratierna i Östoch Centraleuropa är ett sådant konstaterande
            fullständigt onödigt. Det är alldeles uppenbart så att det är
            kommunismen, planekonomin och diktaturen som är orsaken även till
            de missförhållanden som finns i dag i de nya demokratierna.
          </note>
          <note>
            Allt detta ledde till ekonomiskt, socialt, ekologiskt kaos, civilt
            vakuum och i väldigt stor utsträckning redan före systemets fall
            till svart ekonomi. Allt detta är sådant som de nya demokratierna
            har ärvt och som finns kvar och präglar mycket av förhållandena,
            även efter det att förändringar har vidtagits. Det är således
            inte systemskiftet som är orsaken till de stora och svåra problem
            av social och annan karaktär som präglar många av dessa stater.
            Det är inte hastigheten eller brådskan i systemskiftet som är
            orsaken. Dessa problem är minst lika stora, eller större, i de
            forna kommuniststater där man har kommit väldigt liten bit på
            vägen när det gäller förändringar. I alla stater, även i dem som
            har kommit längst, finns följderna av det gamla systemet fortfarande
            kvar och spelar en stor roll när det gäller attityder och förhållningssätt
            hos människor och i strukturer i samhället. Det är således alldeles
            klart, som vi ser det, att det gäller att satsa fullt ut på fullt
            genomförd demokrati och marknadsekonomi. Det tillsammans med en
            uppbyggnad av ett civilt samhälle, fria civila strukturer som
            aldrig funnits i den forma kommuniststaterna, kan innebära att
            de här staterna tar sig upp på fötter. Det leder inte med automatik
            till, men är absolut en förutsättning för, både socialt och ekologiskt
            hållbar utveckling.
          </note>
          <note>
            Herr talman! Därför är det i Sveriges intresse att så snart möjligt
            integrera de nya demokratierna i den europeiska gemenskapen. Det
            är viktigt för demokratin och stabiliteten i de här staterna och
            i Europa.
          </note>
          <note>
            Därför välkomnar vi från Folkpartiet också en utvidgning av Europas
            säkerhetsstrukturer. Det sägs ofta att vi inte får skapa några
            nya gränser eller delningar av Europa. Men att säga nej till förändringar
            innebär att man permanentar de gamla gränserna och uppdelningarna
            när det gäller Europas säkerhetspolitiska gränser. Det innebär
            inte ökad säkerhet.
          </note>
          <note>
            Herr talman! Från Folkpartiets sida sluter vi upp bakom och tycker
            att det är väsentligt med prioriteringen av samarbetet med Central-
            och Östeuropa i vårt närområde. Vi har dock fått glädjande nog
            gehör i utskottet för några synpunkter när det gäller andra stater
            som vi har framfört i vår motion. Vi har pekat framför allt på
            Ukraina, en av de stater där det tagit väldigt lång tid innan
            man har påbörjat en förändring.
          </note>
          <note>
            Men efter parlaments- och presidentvalen 1994 har
          </note>
          <note>
            Ukraina slagit in på en ny kurs. Det är viktigt - Ukraina ligger
            också i vårt närområde - att se till att satsa på Ukraina, som
            är en säkerhetspolitisk nyckelstat i den framtida europeiska säkerhetsstrukturen
            och en stat med vilken Sverige faktiskt har ganska många gamla
            historiska band.
          </note>
          <note>
            Två andra stater som vi nämnt och där utskottet också har slutit
            upp är Slovenien och Makedonien i det forna Jugoslavien. Det är
            alldeles givet att det forna Jugoslavien, som befinner sig i krig,
            inte kan tas upp i det här sammanhanget även om det behöver stöd.
            Men Slovenien, som redan från början lyckades stanna utanför konflikten
            efter sitt korta befrielsekrig, är i dag en stat som i allt väsentligt
            i karaktär och geografiskt sammanfaller med de övriga vichegradsstaterna
            och därför bör behandlas därefter.
          </note>
          <note>
            Makedonien är en stat som också lyckats hålla sig utanför de
            våldsamheter som äger rum i det forna
          </note>
          <note>
            Jugoslavien men är utsatt för inte minst Greklands strypgrepp
            och konsekvenserna av FN-blockaden mot
          </note>
          <note>
            Serbien. Makedonien är därför i stort behov av stöd och samarbete
            för att kunna upprätthålla stabiliteten.
          </note>
          <note>
            Därför är det välkommet att utskottet har instämt i våra synpunkter.
          </note>
          <note>
            Herr talman! Jag yrkar bifall till reservation 2 och i övrigt
            till utskottets hemställan.
          </note>
          <note type="speaker">
            Anf. 216 EVA ZETTERBERG (v)
          </note>
          <note>
            Herr talman! Göran Lennmarker sade att man inte kan bygga en
            socialistisk välfärdsstat i Central- och
          </note>
          <note>
            Östeuropa. Lennart Rohdin har fortsatt med att säga att det inte
            är systemskiftet i Öst- och Centraleuropa som är orsaken till
            problemen, utan det gamla systemet med planekonomi, kommandoekonomi.
          </note>
          <note>
            Jag är beredd att delvis instämma i det man här har sagt. Man
            har definitivt inte kunnat bygga ett socialistiskt välfärdssystem
            i Öst- och Centraleuropa.
          </note>
          <note>
            Det är inte de stora systemförändringarna i dag som är grunden
            till problemen. Där är vi helt överens. Det är gamla felaktigt
            uppbyggda system som är orsaken.
          </note>
          <note>
            Därmed inte sagt att det inte skulle kunna gå att bygga ett socialistiskt
            välfärdssystem i något annat land. Det bör vara fullt möjligt.
            Det som framför allt har präglat de gamla kommandoekonomierna
            - förutom att det inte varit särskilt hög tillväxt, inte ekologiskt
            gynnsam, och inte heller har det gynnat jämställdheten i så stor
            utsträckning - är det demokratiska underskottet.
          </note>
          <note>
            Människors inflytande över sin vardag har inte fungerat. Deras
            ringa inflytande på högre nivåer över vilka ledare som valts och
            hur ledarna har styrt är det stora problemet.
          </note>
          <note>
            Det är intressant att notera att det, när vi diskuterar biståndet
            och samarbetet med Central- och Östeuropa i dag och det som tas
            upp i det här betänkandet, över lag väldigt mycket handlar om
            säkerhetsfrågor.
          </note>
          <note>
            Det är svårt att undvika, därför att i många år har vi i
          </note>
          <note>
            Sverige huvudsakligen pratat om och sett på Ryssland som det
            stora hotet. Det är ju det som i väldigt stor utsträckning har
            motiverat att vårt försvar har satsat över 30-40 miljarder kronor
            per år under en period av flera år bakåt i tiden.
          </note>
          <note>
            Vårt försvar har byggt på rädslan för/hotet av ett anfall från
            öst. Men vi kan samtidigt se på vad vi har gjort sedan befrielsen
            kom i Öst- och Centraleuropa, när människorna själva - precis
            som Lennart Rohdin var inne på - gjort sig av med ett system som
            inte var demokratiskt.
          </note>
          <note>
            Demokratistödet till Ryssland exempelvis har under de tre senaste
            åren uppgått till 300 miljoner kronor totalt, och under motsvarande
            period har vi satsat över 100 miljarder kronor på vårt svenska
            försvar.
          </note>
          <note>
            Under kommande period, som diskuteras i det här betänkandet,
            är vi beredda att för demokratistödets del satsa omkring 200 miljoner
            kronor på Ryssland.
          </note>
          <note>
            Det skall jämföras med vad vi lägger ned på att utveckla JAS,
            som inte fungerar, eller vad vi lägger ned på ubåt 2000 eller
            på en rad andra väldigt destruktiva system inom det svenska försvaret.
          </note>
          <note>
            Under kommande period omfattande ett och ett halvt år satsar
            vi totalt drygt 1 miljard på bistånd till
          </note>
          <note>
            Öst- och Centraleuropa. Det är väldigt ynkligt i förhållande
            till försvarskostnaderna.
          </note>
          <note>
            Vi i Vänsterpartiet har inte heller några stora summor pålagda
            här, utan det handlar framför allt om miljöstödet. Vi har lagt
            på ytterligare 150 miljoner kronor i förhållande till regeringens
            budget. Flera andra partier har kunnat satsa mer i sina respektive
            budgetar, men jag hoppas att vi åtminstone som en minsta gemensamma
            nämnare här skall kunna öka samarbetspengarna till Öst-och Centraleuropa
            med
          </note>
          <note>
            150 miljoner kronor.
          </note>
          <note>
            Jag kan jämföra med Norge, som nyligen har anslagit extrapengar
            för att ta hand om atomubåtar och annat avfall på Kolahalvön.
            Sverige anslår bara motsvarande 80 miljoner kronor osv. Så här
            kan man fortsätta med jämförelser.
          </note>
          <note>
            Vad vi i Vänsterpartiet vill är att regeringen återkommer med
            större anslag och ser hur man bredare kan stödja utvecklingen
            i de här länderna.
          </note>
          <note>
            Den huvudinriktning som tas upp i betänkandet och som Sverige
            satsar på tycker vi i Vänsterpartiet är riktig. I stort ansluter
            vi oss till den. Vi tycker också att det är väldigt positivt att
            vi här har fått en samlad bild av biståndspengarna till Öst- och
            Centraleuropa, till skillnad från förut när det varit en uppdelning
            på en rad områden och när det varit en väldigt svår hantering.
            Det har varit mycket svårt att få en överblick över vad det faktiskt
            har handlat om.
          </note>
          <note>
            Vidare tror jag att man måste satsa mycket mera på samordning
            och samarbete mellan enskilda organisationer på området och myndigheter.
            Där har det funnits stora brister.
          </note>
          <note>
            Jag vill peka på några av de områden som finns med här.
          </note>
          <note>
            Jag var inne på demokratistödet. Stödet till folkrörelserna och
            uppbyggnaden av rättsstaten ser vi som väldigt väsentliga.
          </note>
          <note>
            Miljösaneringen är av enorm betydelse. I fråga framför allt om
            Östersjön, vårt gemensamma hav, kan stora insatser göras.
          </note>
          <note>
            Sedan vill jag peka på sociala projekt som väldigt ofta har kommit
            i skymundan och som definitivt inte har fått några stora pengar.
            Där har man exempelvis från handikapporganisationer och från olika
            landsting i Sverige under många år satsat på kunskapsöverföring
            till framför allt Baltikum, men även till Rumänien och en rad
            andra länder i Östeuropa, för att billigt och på ett mycket effektivt
            sätt kunna dela med sig av erfarenheter och hjälpa till med uppbyggnaden
            av ett bra och fungerande stöd till människor med handikapp. Det
            gäller exempelvis barn som föräldrarna själva tidigare inte har
            kunnat ta hand om. Det skall de här föräldrarna kunna göra på
            ett bättre sätt.
          </note>
          <note>
            Vi måste se fler områden på det sociala området -
          </note>
          <note>
            exempelvis prostituerade barn, gatubarn, som i allt större utsträckning
            börjar finnas i flera städer i Central- och Östeuropa.
          </note>
          <note>
            Jag vill också peka på vänortssamarbetet, som har spelat en stor
            roll i Sverige och som betyder att vi får kunskaper och nya kontakter.
            Där vill jag också att satsningen på sociala områden i större
            utsträckning kommer in. Det skall inte bara gälla tekniskt bistånd.
          </note>
          <note>
            Dessutom vill jag peka på den forskarflykt som har tagits upp
            i flera motioner och som är ett allvarligt problem. Jag tror att
            Sverige och andra väststater måste göra mycket mera för att Ryssland
            och andra länder i Öst- och Centraleuropa skall få behålla kvalificerade
            forskare i stället för att dessa, som nu är fallet, försvinner.
          </note>
          <note>
            När det gäller exportkrediterna till Ryssland hänvisar jag till
            Vänsterpartiets reservation. Vi menar att det är orimligt att
            man redan från början har bestämt att Ryssland skall få en liten
            andel av de här exportkrediterna. Det som gör det möjligt för
            Ryssland och för det svenska biståndet att fungera är att man
            kan bygga upp fungerande exportkrediter. Det är väldigt märkligt
            att man just beträffande området Ryssland har varit så njugg.
            Orsaken är att läget i Ryssland betraktas som mycket instabilt
            och att man därför inte vill satsa. Men jag vill då hävda att
            vi tidigare har gjort det när det gällt Baltikum och dessutom
            haft en större satsning.
          </note>
          <note>
            Vi i Vänsterpartiet menar att exportkreditgarantierna måste fungera
            på samma sätt och att de måste ge
          </note>
          <note>
            Ryssland samma möjligheter som andra stater.
          </note>
          <note>
            Herr talman! Jag vill också peka på omvandlingen av militära
            resurser till civila. Det finns bra utbildningsinsatser genom
            BITS. Behoven här är enorma. I
          </note>
          <note>
            exempelvis Kaliningrad sker det en stor omvandling av militära
            resurser till civila, men det kostar pengar.
          </note>
          <note>
            Dessutom handlar det om hur man får människor anställda inom
            försvaret att ta en civil syssla och också om produktionsapparaten.
            Där kan Sverige göra mycket.
          </note>
          <note>
            I fråga om kärnkraftsavvecklingen tycker jag inte att Sverige
            är särskilt konsekvent. Jag undrar varför det inte satsas mera
            helhjärtat, om inte annat så av rent egoistiska skäl. Tjernobylolyckan
            var ju en stor katastrof inte bara för Ryssland utan även för
            vårt land. Vi vet att Sverige är med dels när det gäller att göra
            vissa reaktorer säkrare, dels - som i fallet med
          </note>
          <note>
            Mochovcereaktorn i Slovakien - när det gäller att bygga upp och
            nystarta reaktorer som inte tagits i bruk.
          </note>
          <note>
            Jag vill hänvisa till en artikel i tidningen Times den 20 mars.
            Författaren frågade om knappa biståndsmedel verkligen bör användas
            för att färdigställa Sovjetdesignade reaktorer. Tror vi att de
            över huvud taget kan bli säkra när vi för övrigt för egen räkning
            beslutat om att avveckla kärnkraften?
          </note>
          <note>
            Det finns dock i detta betänkande litet grand som är positivt.
            Jag vill då peka på kollektivtrafiken.
          </note>
          <note>
            Vänsterpartiet och flera andra partier har lyft fram hur viktigt
            det är att en fungerande kollektivtrafik byggs upp. Vi i Sverige
            har både god erfarenhet och kunskaper om hur det går till. I utskottet
            har man varit väldigt positiv till våra krav på detta område.
          </note>
          <note>
            Till slut vill jag peka på frågan om medlemskap i
          </note>
          <note>
            EU, som jag inser kan ha sitt värde om de här staterna i Öst-
            och Centraleuropa kan komma med. Men vad som framför allt är viktigt
            i dag är att se till att de tullar och handelshinder som finns
            för de här länderna avvecklas.
          </note>
          <note>
            Herr talman! Jag hänvisar till Vänsterpartiets reservationer.
            Jag står bakom dem, både egna och sådana som vi har gemensamt
            med Centerpartiet, Miljöpartiet och Kristdemokraterna. Jag vill
            särskilt yrka bifall till reservation 7, som handlar om kärnsäkerhet
            och energistöd och som vi har framställt tillsammans med Centerpartiet
            och Miljöpartiet. Likaså gäller det den totala ramen för östsamarbetet.
            Där yrkar vi i
          </note>
          <note>
            Vänsterpartiet på ytterligare 150 miljoner kronor.
          </note>
          <note type="speaker">
            Anf. 217 GÖRAN LENNMARKER (m)
          </note>
          <note>
            replik
          </note>
          <note>
            Herr talman! Eva Zetterberg berörde något frågan om det går att
            skapa en socialistisk välfärdsstat eller ej. När proletariatets
            diktatur var avvecklad stod länderna inför frågan om man skulle
            byta samhällssystem eller om man skulle fortsätta med en socialistisk
            samhällsstruktur när förtrycket nu upphört. Kunde man inte tänka
            sig att utveckla en demokratisk socialism som behöll den statliga
            äganderätten beträffande produktionsmedlen och -planen som det
            centralt styrande målet i samhället?
          </note>
          <note>
            Vad man överallt har kommit fram till är att detta inte var önskvärt
            eller möjligt. Det gick inte att bibehålla den socialistiska samhällsstrukturen.
            Man ville ha ett värdigt samhälle, en god levnadsstandard och
            goda sociala förhållanden. Den fundamentala lärdomen från Central-
            och Östeuropa är ju att det inte räcker med att demokratisera,
            utan man måste också byta samhällssystem - genomföra ett systemskifte.
          </note>
          <note>
            Det är den entydiga slutsatsen vi ser beträffande alla
          </note>
          <note>
            Central- och Östeuropeiska länder.
          </note>
          <note>
            De länder som varit långsamma i fråga om systemskiftet och som
            har bibehållit mer av den socialistiska strukturen har större
            bekymmer och betydligt större sociala problem än de länder som
            snabbare har genomfört ett skifte.
          </note>
          <note>
            Återigen: Det är lika viktigt att genomföra det sociala systemskiftet
            som det som finns och som mera gäller produktion och näringsliv
            i ordinär mening för att det skall bli drägliga levnadsförhållanden
            för medborgarna i de här länderna.
          </note>
          <note>
            Socialismen har prövats i stor skala under lång tid, och den
            har misslyckats i stor skala under lång tid.
          </note>
          <note>
            Anf. 218 EVA ZETTERBERG (v) replik
          </note>
          <note>
            Herr talman! Repliktiderna här ger inte riktigt utrymme för en
            uttömmande diskussion om socialismen som system och om dess vara
            eller icke vara.
          </note>
          <note>
            Men det faktum att ett land kallas för socialistiskt betyder
            inte att det är det och att det är ett socialistiskt system. I
            mina ögon har man inte i något land i Östoch Centraleuropa lyckats
            förverkliga några socialistiska idéer. Däremot har man totalt
            misslyckats med ekonomin och med att utveckla demokratin.
          </note>
          <note>
            Jag vill också ta upp frågan om marknadsekonomin. Jag hävdar,
            precis som Lennart Rohdin, att det stora problemet inte är systemskiftet
            i sig utan grunden i det tidigare systemet. Men likafullt är det
            uppenbart att marknadsekonomin inte är någon allena saliggörande
            metod, som en del tror. Marknadsekonomin i sig står ju för så
            oerhört mycket. Det finns de mest skiftande länder som har marknadsekonomi,
            vilka sinsemellan är totalt olika. Marknadsekonomin är bara en
            grund. Därefter behöver systemet liksom ett välfärdssystem utformas.
          </note>
          <note>
            Men jag vill bestämt hävda att det inte finns något exempel på
            ett lyckosamt socialistiskt land i Öst- och
          </note>
          <note>
            Centraleuropa. Att länderna har valt att kalla sig lyckosamma,
            betyder inte att det är så.
          </note>
          <note type="speaker">
            Anf. 219 GÖRAN LENNMARKER (m)
          </note>
          <note>
            replik
          </note>
          <note>
            Herr talman! Jag håller med om det sistnämnda, att det inte finns
            något exempel på ett lyckosamt socialistiskt land i Central- och
            Östeuropa, ej heller någon annanstans. De var mycket noga med
            terminologin. Den som kunde sin marxism-leninism visste noggrant
            vad definitionen på socialism var. Därför kallades de också av
            realsocialister för den s.k. reellt existerande socialismen, för
            att använda ett favorituttryck inte minst från Östtyskland. Där
            definierade man socialismen som äganderätten till produktionsmedlen
            som icke fick vara privata utan måste vara allmänna. Det fick
            inte heller vara marknaden utan planen som skulle styra. Det skulle
            vara en planerad verksamhet.
          </note>
          <note>
            I båda dessa avseenden var det fråga om socialistiska länder
            fullt ut, systematiskt och konsekvent under lång tid. Det enda
            rimliga är att utgå från den definition som finns. Slår man upp
            varje uppslagsbok, skall man finna att det är definitionen av
            socialismen såsom ett produktionssystem som kännetecknas just
            av dessa två saker. Fattigdomen bredde ut sig och miljöförstöringen
            skedde under den statliga alläganderätten - skedde under planen.
          </note>
          <note>
            Anf. 220 EVA ZETTERBERG (v) replik
          </note>
          <note>
            Herr talman! Det är bra att Göran Lennmarker har läst om socialismen
            och tagit del av terminologin.
          </note>
          <note>
            Men om Göran Lennmarker vill hävda att socialismen består av
            planekonomi - en kommandoekonomi - har han inte läst tillräckligt.
            Socialism är någonting helt annat för mig. Däri ingår frihet,
            demokratiska rättigheter osv.
          </note>
          <note>
            Det är väsentligt att i dag diskutera hur vi från svensk sida
            kan bidra till att bygga upp fungerande samhällen, hur vi på exempelvis
            demokratiområdet kan överföra våra erfarenheter och hur vi i övrigt
            kan bidra till utveckling på miljöområdet, handelsområdet osv.
            Det tror jag är de väsentliga frågorna i dag, Göran Lennmarker.
          </note>
          <note>
            Anf. 221 LENNART ROHDIN (fp) replik
          </note>
          <note>
            Herr talman! Timmen är nog för sen för att här utreda vad socialismen
            är, varit eller skulle kunna vara.
          </note>
          <note>
            Men låt mig bara konstatera att det finns gott om forna socialister
            i Öst- och Centraleuropa som av egen bister erfarenhet har övergivit
            sin tro. Vi får säkert också tillfälle att här i kammaren framöver
            diskutera minskade försvarsanslag, men förhoppningsvis inte minskade
            anslag till östsamarbetet.
          </note>
          <note>
            Eva Zetterberg tog i sitt anförande upp ett antal problem som
            har dykt upp i de nya demokratierna, nämligen förekomsten av gatubarn
            och annat. Låt mig bara betona att detta naturligtvis inte är
            ett resultat av systemskiftet eller att man börjar försöka introducera
            en marknadsekonomi i dessa stater, utan det är ett resultat av
            det kaos som kommunismen och planekonomin lämnat efter sig. Jag
            vill bara lyfta fram bilderna från exempelvis barnhemmen i Rumänien
            och andra ställen i de forna kommuniststaterna direkt efter kommunismens
            fall för att visa på misären.
          </note>
          <note>
            Möjligen skulle man kunna säga att förekomsten av denna sociala
            misär som vi ser på gator och på andra håll i dessa stater mera
            är ett resultat av att man inte längre har den forna repressiva
            polisstaten som höll dessa problem borta från vår åsyn. Men det
            kan knappast vara ett skäl till att vilja återgå till detta system.
          </note>
          <note>
            Anf. 222 EVA ZETTERBERG (v) replik
          </note>
          <note>
            Herr talman! Jag skall inte förlänga diskussionen vad gäller
            om det är det tidigare systemet eller systemskiftet som är problemet.
            Jag vill ändå med kraft hävda att man i dag har enorma problem,
            bl.a. på grund av att välfärdssystemen har slagits sönder i de
            forna öst- och centraleuropeiska länderna. Detta vållar ju enorma
            problem för människor.
          </note>
          <note>
            Jag vill hävda att förekomsten av prostitution och barn på gatorna
            osv. faktiskt har ökat sedan systemen förändrades. Därmed vill
            jag inte gå till försvar för några gamla system. Men den förändring
            som i dag pågår är oerhört plågsam och har också en oerhört hög
            kriminalitet som följd i framför allt Ryssland men även i de baltiska
            staterna och på flera andra håll.
          </note>
          <note>
            Jag menar att vi måste se vad vi kan göra i dag, hur vi skall
            gå vidare och vad som är det mest effektiva stöd som vi kan ge
            på de områden där vi själva har kunskaper.
          </note>
          <note>
            Precis som Lennart Rohdin var inne på skall vi se till att minska
            försvarsanslagen och höja biståndsanslagen till Central- och Östeuropa.
          </note>
          <note>
            Anf. 223 LENNART ROHDIN (fp) replik
          </note>
          <note>
            Herr talman! Jag tror att vi alla var i den situationen att vi
            inte riktigt insåg hur ihåliga de kommunistiska systemen var,
            hur urgröpta de var inifrån. Det visade sig först när de föll
            ihop som korthus. Men både gentemot oss och gentemot de egna medborgarna
            lyckades den repressiva polisstaten i dessa stater ändå hålla
            mycket elände i schack.
          </note>
          <note>
            Vad de nya demokratierna nu har att jobba med är att försöka
            ta sig upp ur det fullständiga moras som det gamla systemet har
            lämnat efter sig med alla de följder som vi ser på gator och andra
            håll. Dessa stater kämpar med marknadsekonomi, demokratiska institutioner
            och demokratiskt inflytande för att bygga upp demokratiska strukturer
            och en fungerande decentraliserad ekonomi, så att de kan börja
            ta tag i alla de problem som den gamla kommunismen lämnat efter
            sig.
          </note>
          <note>
            Anf. 224 BODIL FRANCKE
          </note>
          <note>
            OHLSSON (mp)
          </note>
          <note>
            Herr talman! Regeringens proposition Sveriges samarbete med Central-
            och Östeuropa har fyra mål.
          </note>
          <note>
            Vi har redan hört dem här i dag. Det gäller säkerhetsgemenskapen,
            demokratins kultur, en socialt hållbar ekonomisk omvandling och
            en miljömässigt hållbar utveckling.
          </note>
          <note>
            Estland, Lettland och Litauen har hunnit en bra bit på samarbetsvägen,
            Polen ännu längre. Men i Ryssland har man inte hunnit lika långt.
          </note>
          <note>
            Rysslands väpnade konflikt med utbrytarrepubliken Tjetjenien
            påverkar under alla förhållanden formerna för samarbetet. Rysslands
            argument för att försvara krigshandlingarna är att man kommer
            till
          </note>
          <note>
            Tjetjeniens hjälp med att formalisera läget och att man ingriper
            mot kriminella element eller motståndsgrupper. Det påminner farligt
            mycket om de för länge sedan liknande ryska aktionerna då man
            använda liknande motiveringar för hjälp i Centraleuropa.
          </note>
          <note>
            Ryssland upplevs inte i dag som ett militärt hot mot sina grannar.
            Men det är förståeligt att länder som frigjort sig från Sovjetunionen
            känner oro över att en rysk armé har gått in i Tjetjenien.
          </note>
          <note>
            Den ryska demokratiseringen går långsamt, och de ekonomiska framstegen
            görs också ganska långsamt.
          </note>
          <note>
            Socialt reformarbete har inte gett de snabba resultat som många
            haft förhoppningar om och direkt förväntat sig. Man får inte glömma
            att ett stort och genomgripande systemskifte för med sig problem
            och att det behövs tid för ekonomisk återhämtning. Det demokratiska
            styrelseskicket har också varit i farozonen genom två olika kuppförsök.
            En fortsatt demokratisering är nödvändig för en positiv utveckling
            för Ryssland. Den hotas i dag bl.a av en organiserad brottslighet
            och en korruption som bara ökar och får större inflytande.
          </note>
          <note>
            Det finns i regeringens program ett utbud av stödjande åtgärder
            som stärker fredssträvanden och arbete för mänskliga rättigheter
            och demokratiprocesser, t.ex. utbildning, kunskapsuppbyggnad,
            forskning, förvaltningsstöd och stöd till folkraser som redan
            finns i Ryssland samt till enskilda organisationer.
          </note>
          <note>
            Kulturvård och omsorg, för att bara nämna några områden som t.ex.
            de baltiska länderna redan har erfarenhet av, bidrar direkt och
            indirekt till en positiv utveckling av ekonomi och näringsliv
            som ju är viktigt för ett lands stabilitet när stora omvälvningar
            pågår.
          </note>
          <note>
            I Sveriges östsamarbete har miljösatsningarna alltid haft hög
            prioritet. På miljöområdet är en miljömässigt hållbar utveckling
            ett intresse som förenar alla länder kring Östersjön - alla behöver
            ett rent innanhav.
          </note>
          <note>
            Miljöpartiet skriver i sin motion: Med tanke på vår egen säkerhet
            är det dessutom angeläget att Sverige i dagsläget verkar för en
            stabiliserande utveckling av regionens ekonomi, där de ekologiska
            ramarna måste respekteras.
          </note>
          <note>
            Vi vill tillägga att det är viktigt att också respektera, skydda
            och bevara de orörda och oexploaterade områden som fortfarande
            finns men som alltid har en tendens att krympa, om man inte ser
            till att säkra dem.
          </note>
          <note>
            I den politiska debatten i dag påpekas ibland att nationerna
            i fortsättningen inte kommer att ha den betydelse som vi vant
            oss vid. Det är i regionerna som den politiska och ekonomiska
            tyngdpunkten kommer att ligga i framtiden.
          </note>
          <note>
            En engelsk journalist har skrivit en bok som utkom förra året,
            vars titel förslagsvis i svensk översättning skulle kunna vara
            Europas nya superregioner. Han räknar med åtta europeiska regioner
            och en av dem kallar han den baltiska bågen. Dit räknar han alla
            länder som gränsar till Östersjön.
          </note>
          <note>
            Författaren har kritiserats för att en del av regionerna är rena
            skrivbordskonstruktioner och inte verkar särskilt realistiska.
            Baltiska bågen är ingen sådan.
          </note>
          <note>
            Det kan Östersjöländernas långa historia tala om för oss.
          </note>
          <note>
            Jag har inte gjort någon värdering av idén med regionernas Europa.
            Men jag vill framhålla att Östersjöområdet är en naturlig region
            med många gemensamma intressen. Därför är förutsättningarna för
            ett samarbete där speciellt goda.
          </note>
          <note>
            Regeringen avser bl.a. att prioritera just avloppsreningsanläggningarna,
            som enligt Helsingforskommitténs rapport från 1993 tillhör de
            mest kostnadseffektiva åtgärder man kan vidta för att förbättra
            Östersjön.
          </note>
          <note>
            Förorenat vatten och förorenad luft är gränsöverskridande, det
            vet vi alla. Men ren luft och rent vatten är också gränsöverskridande.
          </note>
          <note>
            Miljöpartiet stöder i stort regeringens program, med några få
            undantag. Jag vill här ta upp två.
          </note>
          <note>
            Vi anser att anslaget till samarbete med Centraloch Östeuropa
            är för lågt, och vi anser att den utformning som stödet till kärnsäkerhet
            och strålskydd har kolliderar stort med Sveriges beslut om avveckling
            av kärnkraften.
          </note>
          <note>
            Åtgärder för kärnsäkerhet och strålskydd behövs, inte bara i
            Central- och Östeuropa, utan också i Barentsområdet, där det finns
            både gamla osäkra kärnkraftverk och radioaktivt avfall. Men insatserna
            för kärnkraft får inte bli ett understöd eller en förstärkning
            av kärnkraft och inte direkt eller indirekt bidra till nya reaktorer.
            De skall ge säkerhet i kraftverk som redan finns och framför allt
            vara till hjälp vid avveckling.
          </note>
          <note>
            Eva Goës kommer att tala mer om detta senare.
          </note>
          <note>
            Samtidigt måste man arbeta intensivt på att effektivisera de
            gamla, ofta undermåliga energisystemen, där läckaget lär vara
            högt.
          </note>
          <note>
            Propositionen nämner också satsning på alternativ energi och
            energisparande. Det fordras snabba insatser, och det är kostnadskrävande.
            I Miljöpartiets budget har vi sparat på nya vägbyggen och försvarskostnader.
          </note>
          <note>
            Vi yrkar att 1 miljard extra, utöver vad regeringen föreslagit,
            avsätts till en miljöfond för olika slags miljöåtgärder i Central-
            och Östeuropa, att den nya myndigheten får hand om medlen och
            att Sveriges stöd till kärnsäkerhet och strålskydd endast får
            gälla kärnkraftverk som finns i dag efter de riktlinjer som motionen
            föreslår.
          </note>
          <note>
            Jag yrkar bifall till reservationerna 7 och 13.
          </note>
          <note type="speaker">
            Anf. 225 INGRID NÄSLUND (kds)
          </note>
          <note>
            Herr talman! Först vill jag konstatera att partierna är i stort
            sett överens om att vi skall ha samarbete med våra grannländer
            i Öst- och Centraleuropa. Vi är också eniga om att detta samarbete
            är mycket angeläget med tanke på vikten av att utvecklingen i
            dessa länder blir så positiv som möjligt.
          </note>
          <note>
            De dramatiska händelser som vi fått bevittna under de senaste
            åren innebär att en dynamisk utveckling kommit i gång i de länder
            som tidigare var under kommunistisk regim. Det är en verklig utmaning
            för oss att på olika sätt bidra till att denna utveckling går
            i rätt riktning. Om utvecklingen skulle gå snett, skulle det innebära
            en stor säkerhetspolitisk risk för hela närområdet och en oerhörd
            tragik för länderna i fråga.
          </note>
          <note>
            Vi kristdemokrater anser det vara mycket angeläget att på allt
            sätt jämna vägen för ett allt närmare samarbete med EU för dessa
            länder. De avtal som finns är ett steg på vägen och vi anser att
            de bör utvidgas till mer medlemsliknande avtal. Ett tätare samarbete
            bidrar till att utveckla demokratin och respekten för de mänskliga
            rättigheterna. Sverige bör vara pådrivande, inte minst när det
            gäller de baltiska staternas utveckling mot ett allt närmare samarbete
            med
          </note>
          <note>
            EU och ett medlemskap.
          </note>
          <note>
            Det jag hittills nämnt rör de två första målen som regeringen
            föreslagit för vår östpolitik, nämligen att främja säkerhetsarbetet,
            där vi har samarbete med olika institutioner, t.ex. tull och polis,
            och att fördjupa demokratin. Framsteg på dessa områden är en förutsättning
            för en gynnsam utveckling mot de två andra huvudmål som vi är
            överens om - en socialt hållbar och ekonomisk omvandling och en
            miljömässigt hållbar utveckling.
          </note>
          <note>
            Jag tänker uppehålla mig något mer vid dessa områden, eftersom
            vi kristdemokrater här har föreslagit mer resurser än regeringen
            och utskottsmajoriteten.
          </note>
          <note>
            Omvandlingen till en fungerande marknadsekonomi har gått snabbt
            framåt i de baltiska staterna och i flera länder i Centraleuropa.
            I Ryssland finns det däremot stora svårigheter. I flera av länderna
            finns växande sociala klyftor som i sämsta fall kan äventyra den
            nya ekonomiska utvecklingen och även den spirande demokratin.
            Vi kristdemokrater ställer oss därför positiva till särskilda
            satsningar inom hälso- och sjukvården och ett speciellt riktat
            stöd till t.ex. till handikappade och barn. Inte minst på dessa
            områden bör i växande utsträckning svenska enskilda organisationers
            erfarenhet och kompetens tas i anspråk. Vi menar, precis som när
            det gäller biståndsverksamheten i u-länderna, att många enskilda
            organisationer har en förmåga att bilda nätverk med likartade
            organisationer i mottagarlandet och på så sätt skapa ett förtroendefullt
            samarbete. Därför bör vi utnyttja deras kapacitet och därigenom
            effektivisera våra insatser.
          </note>
          <note>
            Näringslivsutveckling är centralt. Näringslivsstödet bör inriktas
            på att bidra till att skapa goda förutsättningar för utvecklingen
            av samarbetsländernas näringsliv och samarbetet mellan företag
            i Sverige och mottagarländerna. Vi håller med om att vitala områden
            som är av betydelse för näringslivsutvecklingen bör identifieras
            och stödjas långsiktigt. Kristdemokraterna vill betona att det
            är starkt motiverat att främja utvecklingen av ett ekologiskt
            jordbruk och ett energiförsörjningssystem baserat på förnybara
            energislag och största möjliga effektivitet. En satsning på morgondagens
            teknik möjliggör en hållbar utveckling.
          </note>
          <note>
            Både BITS, Swedecorp och Swedfund har lång erfarenhet av utvecklingssamarbete
            med uppgift att främja och utveckla näringslivet i mottagarländerna.
          </note>
          <note>
            Dessa organ bör även efter inkluderingen i det av regeringen
            föreslagna "stor-SIDA" användas i ökad utsträckning i uppbyggnadsskedet
            i Östeuropa.
          </note>
          <note>
            För Swedecorps del vill vi kristdemokrater avsätta mer pengar
            än regeringen och utskottsmajoriteten förordar. Vi menar att den
            roll Swedecorp kan spela vad gäller kunskapsöverföring och ledarutbildning
            för näringsliv och näringslivsorganisationer är av fundamental
            betydelse, särskilt med tanke på att ett fungerande näringsliv
            kan verka stabiliserande också i en demokratisk process. Swedecorp
            har under en lång följd av år genom samarbetet med svenskt näringsliv
            bidragit till att skapa bärkraftiga och ändamålsenliga företag
            i samarbetsländerna. Därför vill vi kristdemokrater att Swedecorp
            skall tilldelas 100 miljoner kronor, vilket innebär en ökning
            med 25 miljoner av den ram regeringen och utskottet föreslår.
          </note>
          <note>
            Skapandet av väl fungerande statliga institutioner är av central
            betydelse också för ett fungerande näringsliv. Det är inte bara
            en fungerande kapitalmarknad och ett rättsväsende som behövs för
            att marknadsekonomin skall fungera och vara sund. Nobelpristagaren
            Douglas C. North har kartlagt etikens betydelse för länders välfärd.
            Han menar att det avgörande för om ett land är rikt eller fattigt
            är om transaktionskostnaderna kan hållas låga.
          </note>
          <note>
            Förutsättningen för låga transaktionskostnader är bl.a. att människor
            kan lita på varandra i affärsuppgörelser. Denna lärdom har de
            flesta av oss kunnat dra i våra relationer på många olika områden
            och i livets olika situationer - man måste kunna lita på varandra
            om samhället skall kunna fungera både i den trängre och den vidare
            kretsen. Detta är allvarliga frågor som måste sättas i fokus i
            länder där brottsligheten ökar och korruptionen har blivit ett
            allvarligt ekonomiskt och politiskt problem.
          </note>
          <note>
            Samhällsomvandlingen har fört med sig en situation, där regelverket
            och rättsfunktionerna inte har förmått hantera dem som vill utnyttja
            situationen.
          </note>
          <note>
            Arvet från den kommunistiska perioden har bidragit till bristerna
            i samhällssolidariteten. Frågan är i vilken utsträckning vi kan
            bidra till att utveckla känslan av hederlighet. Ibland fattas
            den ju också i vårt land, tyvärr.
          </note>
          <note>
            Det fjärde målet är att stödja en miljömässigt hållbar utveckling.
            Det har också varit ett av de första målen för det svenska och
            nordiska samarbetet med
          </note>
          <note>
            Central- och Östeuropa att förbättra miljön. I första hand rör
            det sig om vattenrening, åtgärder mot luftföroreningar och kärnsäkerhetshöjande
            åtgärder.
          </note>
          <note>
            Dessa områden bör även i fortsättningen vara prioriterade. Tillräckliga
            resurser för miljöinvesteringar kommer att saknas inom överskådlig
            tid.
          </note>
          <note>
            Vi kristdemokrater vill peka på möjligheten att stödja miljöinvesteringar
            i Polen genom Ecofund, som drivs av Polens finansdepartement i
            samarbete med Miljödepartementet. Projekten kallas "debt for environment
            swaps" och går ut på att skuldavskrivning sker mot att Polen satsar
            motsvarande summa i lokal valuta på miljöprojekt. Landet som avskriver
            skulder garanteras en plats i Ecofund och därmed möjligheter att
            påverka projekten. Polen är ett av de länder som bidrar mest till
            försurande luftföroreningar i Sverige. Vi kan alltså hjälpa oss
            själva samtidigt som vi hjälper Polen. Det är en offensiv strategi
            för att minska försurningsproblemen. En minskad belastning på
            Östersjön är ett viktigt bidrag för att minska miljöskulden till
            barn och barnbarn. Jag kan nämna att USA har efterskänkt 10 %
            av Polens skuld och
          </note>
          <note>
            Frankrike och Schweiz någon procent. Förhandlingar pågår också
            med en del andra länder.
          </note>
          <note>
            EU:s öststöd har haft sin tyngdpunkt i Centraleuropa. Vi kristdemokrater
            menar att Sverige bör verka för en förskjutning mot Östersjöområdet.
            Inom ramen för Helsingforskommissionen har ett åtgärdsprogram
            för Östersjön tagits fram gemensamt av alla de berörda länderna.
            I programmet beskrivs vilka åtgärder som bör vidtas under de kommande
            20 åren för att återställa Östersjöns ekologiska balans. Utöver
            de 132
          </note>
          <note>
            konkreta utsläppskällor som har identifierats beskriver programmet
            också behoven av lagar, regleringar, miljömedvetenhet och utbildning
            hos befolkningen samt kunskapsöverföring inom dessa områden till
            länderna i öst. De totala kostnaderna för programmet beräknas
            uppgå till så mycket som 150 miljarder kronor.
          </note>
          <note>
            Den revidering av åtgärdsprogrammet som genomfördes under våren
            1992 innebar en skärpning av det fortsatta miljöarbetet. Länderna
            förband sig då att arbeta enligt försiktighetsprincipen och att
            använda den mest miljövänliga tekniken.
          </note>
          <note>
            Jag vill erinra om att Östersjöns miljö lyftes fram som en prioriterad
            fråga i regeringsdeklarationen, där följande står att läsa: "Sverige
            skall vara pådrivande i det internationella miljöarbetet. Projektet
            att återställa
          </note>
          <note>
            Östersjön i ekologisk balans, som jag initierade 1990, kommer
            att drivas med förnyad kraft." Men nu sänks miljöbiståndet med
            50 miljoner kronor. Det tyder inte på någon kraftsamling. Vi betraktar
            det som totalt oacceptabelt. I stället menar vi att ökade resurser
            bör anslås till åtgärdsprogrammet för Östersjön för att man i
            realiteten skall kunna driva projektet med förnyad kraft. Därför
            vill vi satsa mera än vad regeringen gör, ända upp till 246 miljoner
            kronor just på Östersjömiljön.
          </note>
          <note>
            De insatser som Sverige har medverkat till har varit framgångsrika.
            I flera av våra östliga grannländer finns stora naturvärden. Vi
            vill också satsa på att stärka den biologiska mångfalden. Ytterst
            handlar det om ifall vi är beredda att betala priset för miljöförstöringen
            eller om vi tänker lämna över denna nota till våra barn, en nota
            som i värsta fall inkluderar skador som är irreparabla. Vi anser
            att satsningen på miljön är alldeles för låg, och som jag sade
            vill vi öka den med 246 miljoner kronor.
          </note>
          <note>
            Därför vill jag yrka bifall till reservation 14 och reservation
            11 när det gäller det första momentet.
          </note>
          <note>
            (forts. prot. 96)
          </note>
          <note>
            8 § Beslut om fortsatt ärendebehandling
          </note>
          <note>
            Kammaren beslöt på förslag av tredje vice talmannen att ärendebehandlingen
            skulle fortsättas vid morgondagens arbetsplenum.
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 april
          </note>
          <note>
            1994/95:118 av Sten Andersson (m) till statsrådet
          </note>
          <note>
            Jörgen Andersson om avveckling av kärnkraften
          </note>
          <note>
            1994/95:119 av Ragnhild Pohanka (mp) till jordbruksministern
            om omvänt baggböleri
          </note>
          <note>
            1994/95:120 av Ragnhild Pohanka (mp) till miljöministern om miljöanpassad
            offentlig upphandling
          </note>
          <note>
            1994/95:121 av Ragnhild Pohanka (mp) till näringsministern om
            rotsnurr
          </note>
          <note>
            1994/95:122 av Gudrun Lindvall (mp) till miljöministern om oljeutsläpp
            i Östersjön
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 2 maj.
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 26 april
          </note>
          <note>
            1994/95:457 av Margitta Edgren (fp) till utbildningsministern
            om AT-tjänster i läkarutbildningen
          </note>
          <note>
            1994/95:458 av Ulla-Britt Hagström (kds) till statsrådet Ylva
            Johansson om förslag om en yrkeshögskola
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 maj.
          </note>
          <note>
            11 § Kammaren åtskildes kl. 22.50.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 10 (delvis), av tredje vice talmannen därefter t.o.m. 5
            § anf. 21
          </note>
          <note>
            (delvis), av talmannen därefter t.o.m. anf. 56 (delvis), av talmannen
            därefter t.o.m. anf. 139 (delvis), av tredje vice talmannen därefter
            till ajourneringen kl.
          </note>
          <note>
            17,51, av tredje vice talmannen därefter t.o.m. 6 § anf. 173
          </note>
          <note>
            (delvis)
          </note>
          <note>
            av talmannen därefter t.o.m. 7 § anf. 214 (delvis) och av tredje
            vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
