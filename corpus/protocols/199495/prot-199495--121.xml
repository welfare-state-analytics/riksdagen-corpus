<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--121</head>
          <docDate when="1995-06-15">1995-06-15</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 LARS TOBISSON (m)
          </note>
          <u>
            <seg>
              Fru talman! Så här vid riksmötets slut är det naturligt att se
              tillbaka på vad som hänt sedan valet i höstas. I särklass viktigast
              är att medborgarna i folkomröstning beslutat om Sveriges inträde
              i EU och att vi sedan årsskiftet deltar fullt ut i det europeiska
              samarbetet - detta efter den borgerliga regeringens förarbete
              och utan att den socialdemokratiska ens kunde samla sig till en
              ståndpunkt i frågan.
            </seg>
          </u>
          <u>
            <seg>
              Den nya regeringen var sedan i och för sig snabb med att driva
              igenom skattehöjningar på över 50
            </seg>
          </u>
          <u>
            <seg>
              miljarder kronor och därtill en rad återställare på t.ex.
            </seg>
          </u>
          <u>
            <seg>
              arbetslivets område. Men i övrigt går förändringsarbetet trögt.
              Nödvändiga beslut på det ekonomiska området skjuts på framtiden.
              Sverige uppträder inte precis som pådrivare i Europa. Och även
              när det gäller välfärdssamhällets utveckling böjer sig regeringen
              för etablerade intressen bakom den modell som fungerar dåligt.
              Den stigande framtidstron under fyrpartiregeringen har därmed
              förbytts i en stark övervikt för dem som befarar sämre tider.
            </seg>
          </u>
          <u>
            <seg>
              Det har sitt intresse att jämföra regeringens bedömningar och
              politik med den socialdemokratiska partimotion som väcktes för
              ett år sedan. Den var mest en stridsskrift inför valet med råskäll
              mot de borgerliga. Men där avgavs också tydliga löften. Med socialdemokratisk
              politik skulle bruttonationalprodukten öka 1995 med 4,5 %. Den
              öppna arbetslösheten skulle dessutom pressas ner under 5 %.
            </seg>
          </u>
          <u>
            <seg>
              Nu redovisar regeringen att tillväxten kommer att stanna under
              3 % både i år och nästa år. Ändå ligger man högt jämfört med andra
              bedömare. På litet längre sikt räknar regeringen med att tillväxtutrymmet
              blir mindre än 2 % om året. Det är en förfärligt dålig siffra
              både i historiskt perspektiv och jämfört med andra länder. Skulle
              den bedömningen visa sig vara riktig, kommer Sverige att fortsätta
              sin snabba utförsåkning i den internationella välfärdsligan för
              att snart inta en bottenplats bland industriländerna.
            </seg>
          </u>
          <u>
            <seg>
              Regeringen visar också en betydande pessimism beträffande arbetslösheten.
              Den väntas sjunka endast långsamt de närmaste åren för att stabiliseras
              kring ca
            </seg>
          </u>
          <u>
            <seg>
              10 % totalt sett - nära 500 000 personer. Den öppna arbetslösheten
              bedöms fastna nära 6 % och alltså inte på denna sidan år 2000
              komma ner under den nivå som för ett år sedan angavs som möjlig
              att uppnå redan 1995. Det är en katastrof för socialdemokratisk
              politik - och naturligtvis för alla dem som drabbas.
            </seg>
          </u>
          <u>
            <seg>
              Men det finns inget ödesbundet i detta dystra scenario. Framtiden
              på några års sikt blir vad vi gör den till. Vi moderater vill
              rikta in den ekonomiska politiken på tillväxt, på nya jobb och
              på budgetsanering. I
            </seg>
          </u>
          <u>
            <seg>
              den ordningen, inte därför att vi med tillväxt- och sysselsättningsstimulerande
              insatser kan undvika nödvändiga saneringsåtgärder. Men dessa senare
              måste utformas så att de inte motverkar utan befrämjar ekonomisk
              tillväxt och aktivitet. Saneringspolitikens syfte är inte att
              strama åt utan att frigöra resurser för ekonomisk utveckling.
            </seg>
          </u>
          <u>
            <seg>
              Under arbetet med konvergensprogrammet har vi fått veta att tillväxten
              tänker regeringen ta itu med till hösten. Men redan nu måste finanspolitiken
              avvägas så att den inte framkallar en recession i förtid. Från
              denna synpunkt är skattehöjningar inte likvärdiga med besparingar.
              Vad som måste eftersträvas är utgiftsminskningar, skattesänkningar
              och avregleringar, som verkar stimulerande på arbete, företagande
              och sparande.
            </seg>
          </u>
          <u>
            <seg>
              Fru talman! Regeringen har nu offentliggjort sitt förslag till
              konvergensprogram. Det är bra att man verkar ta konvergenskraven
              på allvar. Och de budgetpolitiska mål som ställs upp för att stabilisera
              statsskulden och eliminera underskottet i de offentliga finanserna
              finns det inget att invända emot. Men enligt vår mening uppnås
              inte dessa mål med av regeringen angivna medel. Felet är att kompletteringspropositionen
              från början pekats ut som den ofrånkomliga basen.
            </seg>
          </u>
          <u>
            <seg>
              Vi moderater vill redan nu binda oss för ett starkare budgetsaldo
              1998. Men än viktigare är att våra förslag har en helt annan fördelning:
              större utgiftsminskningar, som inte bara gör skattehöjningar onödiga
              utan därutöver ger utrymme för betydande skattelättnader. Tillsammans
              med våra förslag till avregleringar, inte minst inom arbetslivets
              område, öppnar detta för en snabbare tillväxt och för tillkomsten
              av flera nya jobb där de måste komma till stånd, nämligen inom
              den enskilda sektorn.
            </seg>
          </u>
          <u>
            <seg>
              Regeringen erkänner nu att det fattas bortåt 20
            </seg>
          </u>
          <u>
            <seg>
              miljarder kronor för att få bort underskottet i de offentliga
              finanserna till 1998. Men varför skjuter ni då beslutet om åtgärder
              på framtiden? Ett klart besked nu skapar mycket större trovärdighet
              kring beslutsamheten att reda ut Sveriges ekonomiska problem och
              skulle därmed få en välgörande effekt på räntan och kronans värde.
            </seg>
          </u>
          <u>
            <seg>
              Samma förhållande gäller beträffande Riksbanken.
            </seg>
          </u>
          <u>
            <seg>
              Enligt konvergensprogrammet avser regeringen att lägga förslag
              beträffande riksbankschefens ställning.
            </seg>
          </u>
          <u>
            <seg>
              Men detta är inte allt som krävs för att ge Riksbanken det oberoende
              som Maastrichtfördraget förutsätter.
            </seg>
          </u>
          <u>
            <seg>
              Här kommer även in frågor som rör fullmäktiges sammansättning,
              mandatperioden osv. Och återigen:
            </seg>
          </u>
          <u>
            <seg>
              Varför inte göra detta snabbt, om det nu ändå måste göras?
            </seg>
          </u>
          <u>
            <seg>
              Ett beslut som regeringen har fattat är att inte nu ta beslut
              om svenskt deltagande i EMU:s tredje fas, när vi väl uppfyllt
              konvergensmålen. Det ger inget övertygande intryck att ägna stort
              utrymme i programmets inledning åt att förklara att man inte vet
              om man vill vara med fullt ut i det europeiska valutasamarbetet.
            </seg>
          </u>
          <u>
            <seg>
              Det vill vi moderater att Sverige skall, så snart vi kan och
              får.
            </seg>
          </u>
          <u>
            <seg>
              Fru talman! Regeringens tvekan och tövan, som naturligtvis bottnar
              i splittringen i de egna leden, framträder även i andra avseenden
              i förhållande till
            </seg>
          </u>
          <u>
            <seg>
              Europa. Beskedet att Sverige vill delta i Schengensamarbetet
              dröjde så länge, att det gav utrymme för kritik att riksdagen
              togs med överraskning. Men fri rörlighet för människor inom EU
              ligger ju redan i vårt medlemsavtal. Det är ingen överraskning.
            </seg>
          </u>
          <u>
            <seg>
              I den aktuella debatten om Europasamarbetets framtid har socialdemokraterna
              en benägenhet att undvika ställningstaganden och att fly till
              egna hjärtefrågor. Men den som ställer sig vid sidan av förverkligandet
              av det fredsprojekt som EU i grunden utgör riskerar att marginaliseras
              och bli utan inflytande.
            </seg>
          </u>
          <u>
            <seg>
              Viktigast för Sverige i det kommande översynsarbetet är att verka
              för EU:s utvidgning till hela Europa, och då måste vi också vara
              beredda att finna institutionella lösningar som gör denna utveckling
              möjlig.
            </seg>
          </u>
          <u>
            <seg>
              Mer överraskande än att regeringen saknar tillväxtstrategi och
              Europastrategi är att socialdemokraterna trevar och vacklar även
              på det sociala området.
            </seg>
          </u>
          <u>
            <seg>
              Jag tänker då kanske inte i första hand på att man först våldsamt
              kritiserade den borgerliga sänkningen av kompensationsnivån inom
              socialförsäkringarna till
            </seg>
          </u>
          <note>
            80 % för att nu själv förorda 75 %.
          </note>
          <u>
            <seg>
              Mer avslöjande är t.ex. det långa dröjsmålet med att utfärda
              nya direktiv till Sjuk- och arbetsskadeberedningen, vars uppdrag
              bygger på en av krisuppgörelserna från hösten 1992. Och när de
              äntligen föreligger, innebär de ett stopp för en mer genomgripande
              reform, där sjukförsäkringen samordnas med arbetslöshetsförsäkringen
              till ett komplett skydd mot olika inkomstbortfall.
            </seg>
          </u>
          <u>
            <seg>
              De nya direktiven tillåter dessutom endast en lösning av sådana
              nyckelfrågor som antalet karensdagar, möjligheterna att variera
              försäkringsskyddet efter den försäkrades livssituation, avvägning
              mellan obligatoriskt skydd, kompletterande försäkring och eget
              sparande m.m.
            </seg>
          </u>
          <u>
            <seg>
              Återigen har alltså inre motsättningar och ideologisk motvilja
              lett till dröjsmål och halvmesyrer. Situationen blir inte bättre
              av att regeringen söker samverkan med partier som strävar i en
              annan riktning än den som är nödvändig beträffande ekonomin, den
              sociala tryggheten och inte minst Europa.
            </seg>
          </u>
          <u>
            <seg>
              Kontrasten är stor mot det som sker i vårt grannland Finland.
              Där står en nytillträdd socialdemokratisk statsminister och en
              moderat finansminister för långtgående utgiftsminskningar, skattelättnader,
              större flexibilitet på arbetsmarknaden, privatisering och en klar
              satsning på jobb i småföretag och i tjänstesektorn i stället för
              offentlig verksamhet. Tillväxttakten är långt högre och utsikterna
              till att uppfylla konvergensmålen klart bättre än för Sverige.
            </seg>
          </u>
          <u>
            <seg>
              Regeringens dilemma är att när andra skall bedöma vad som i Sverige
              görs för att få bukt med våra problem kan det alltid hävdas att
              regeringen inte gör allt som är parlamentariskt möjligt. Man kommer
              att peka på att det stora oppositionspartiet är berett - ja, rent
              av driver på - att snabbare återupprätta vårt land som tillväxt-
              och företagarnation. Och det kommer vi moderater att fortsätta
              att göra, nu närmast i den kampanj som stundar inför EU-valet
              i höst.
            </seg>
          </u>
          <note>
            (Applåder)
          </note>
          <u>
            <seg>
              Anf. 2 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Jag skulle vilja ställa några frågor till
            </seg>
          </u>
          <u>
            <seg>
              Lars Tobisson. Han började med att säga att det var naturligt
              att se tillbaka. Jag hoppas att den här partiledardebatten kommer
              att vara en debatt där vi blickar framåt. Jag tror att vi skulle
              må bra av det, inte minst i den politiska debatten.
            </seg>
          </u>
          <u>
            <seg>
              De framtidsvisioner Lars Tobisson berörde handlade om EU-inträdet.
              Vi är ju redan där, men frågan är hur fortsättningen skall bli.
              Jag skulle därför vilja ställa två frågor.
            </seg>
          </u>
          <u>
            <seg>
              Anser moderaterna att Sverige skall arbeta aktivt för att vi
              skall få en fullt ut gällande gemensam utrikes- och säkerhetspolitik,
              dvs. ett avskaffande av det veto som i dag finns för enskilda
              länder? Anser moderaterna att Sverige bör sikta in sig på ett
              medlemskap i
            </seg>
          </u>
          <u>
            <seg>
              NATO, vilket ju är en av de stora stötestenarna och aktuella
              debattfrågorna inom den gemensamma utrikes- och säkerhetspolitiken
              i dag? Det är de två frågorna.
            </seg>
          </u>
          <u>
            <seg>
              Vidare jag vill ta upp något som mer rör den inrikespolitik och
              den samhällsutveckling som vi står inför. Lars Tobisson säger
              att moderaterna vill ha större utgiftsminskningar och skattelättnader.
              Jag antar att det betyder större utgiftsminskningar för den gemensamma
              sektorn, men jag skulle vilja ha en precisering. Vad är det som
              skall minskas? Jag skulle också vilja veta vad det är för skattelättnader
              Lars
            </seg>
          </u>
          <u>
            <seg>
              Tobisson talar om. Vilka är det som skall få sänkta skatter enligt
              moderaterna?
            </seg>
          </u>
          <u>
            <seg>
              Jag skulle också vilja veta på vilket sätt de saneringar man
              har tänkt sig kommer att frigöra resurser.
            </seg>
          </u>
          <u>
            <seg>
              På vilket sätt frigörs resurser när det som beslutades här i
              går nu blir verklighet, nämligen sänkt a-kassa, sänkt sjukförsäkring
              och sänkta barnbidrag? Vilka resurser tillför detta samhället?
              Vilka resurser tillförs i samhället, när vi skär ner på barnomsorgen,
              äldreomsorgen, sjukvården och utbildningen och låter
            </seg>
          </u>
          <u>
            <seg>
              100 000 kvinnor gå ut i öppen arbetslöshet? På vilket sätt tillför
              detta samhällsutvecklingen någonting positivt?
            </seg>
          </u>
          <u>
            <seg>
              Anf. 3 LARS TOBISSON (m) replik
            </seg>
          </u>
          <u>
            <seg>
              Fru talman! Det var många stora frågor för ett snabbt och kort
              replikskifte. Vad beträffar våra utgiftsminskningar och skattelättnader
              har Gudrun
            </seg>
          </u>
          <u>
            <seg>
              Schyman haft goda tillfällen, ända sedan i januari, till att
              ta del av dem när de har presenterats.
            </seg>
          </u>
          <u>
            <seg>
              Låt mig bara säga att syftet med detta, liksom med avregleringarna,
              är naturligtvis att frigöra möjligheter för enskilda personer
              och enskilda företag att erbjuda de jobb som vi alla är överens
              om måste komma i den enskilda sektorn. Det gör man inte genom
              att höja skatter på företag och på investeringar, vilket är den
              aktuella politiken.
            </seg>
          </u>
          <u>
            <seg>
              Gudrun Schyman hade också två precisa frågor om EU. Det är självklart
              att vi arbetar för att forma en gemensam utrikes- och säkerhetspolitik.
              Men när det gäller de intressen som Sverige har direkt beröring
              med, förbehåller vi oss fortsatt vetorätt. Vi kommer inte att
              gå över från mellanstatligt till överstatligt beslutfattande.
            </seg>
          </u>
          <u>
            <seg>
              Vi har självklart inga ambitioner att begära medlemskap i NATO.
              Jag tror inte att NATO är öppet för en medlemsansökan från Sverige.
              Det skulle bli ganska stora problem för NATO att hantera de försvarsfrågor
              som vi skall klara på egen hand.
            </seg>
          </u>
          <u>
            <seg>
              Anf. 4 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Det är alldeles riktigt, Lars Tobisson, att jag har
              haft möjlighet att studera moderaternas motioner och förslag.
              Men eftersom det här är ett tillfälle för många fler, också utanför
              denna kammare, att ta del av partiernas olika ställningstaganden,
              tycker jag att det är bra om vi kan vara så konkreta och tydliga
              som möjligt. Det är bra om vi kan tala i klarspråk, så att så
              många människor som möjligt förstår vilken politik de olika partierna
              står för.
            </seg>
          </u>
          <u>
            <seg>
              Jag tror nämligen att många i dagens politiska debatt blir förvirrade
              av att allting låter likadant. Allt är väldigt svepande och ligger
              på ett väldigt generellt plan. Jag vill faktiskt veta - det måste
              ju Lars Tobisson som väl sitter i finansutskottet kunna tala om
              -
            </seg>
          </u>
          <u>
            <seg>
              vilka personer, vilka inkomstlägen, är det som skall få sänkt
              skatt? Vilka företag är det som skall få sänkt skatt?
            </seg>
          </u>
          <u>
            <seg>
              Det är ju faktiskt så, Lars Tobisson, att i dag går vi mot en
              allt större tudelning av samhället och av ekonomierna, både för
              enskilda individer, för familjer, för hushåll och för företag.
              De som har litet får allt mindre, och de som har mycket får allt
              mer. Detta skapar ekonomiska orättvisor och växande klyftor, och
              detta i sin tur skapar misär. Arbetslösheten spelar en stor roll
              och skapar social oro. Det finns en utveckling som jag är väldigt
              oroad av och som karakteriseras av ökande klassklyftor.
            </seg>
          </u>
          <u>
            <seg>
              Jag undrar om moderaterna är medvetna om detta, eller, om ni
              är det, om ni bryr er om det. Era förslag, så som jag har läst
              dem, innebär faktiskt att människor som har arbete och som tjänar
              bra skall få skattelättnader, och människor som är arbetslösa
              eller som tjänar litet skall dra åt svångremmen ännu mer. Stora
              företag som gör stora vinster skall få mer skattelättnader, och
              små företag får gneta på bäst de kan.
            </seg>
          </u>
          <u>
            <seg>
              Denna tudelning är någonting som vi i Vänsterpartiet vill komma
              bort ifrån. Därför undrar jag hur
            </seg>
          </u>
          <u>
            <seg>
              Moderaterna ser på det här. Är ni inte oroade över denna samhällsutveckling?
              Vad är ert recept för att få så många människor som möjligt i
              arbete med möjlighet att leva ett rimligt, normalt och värdigt
              liv?
            </seg>
          </u>
          <u>
            <seg>
              Anf. 5 LARS TOBISSON (m) replik
            </seg>
          </u>
          <u>
            <seg>
              Fru talman! Sverige är ett högskatteland. Ingen annanstans är
              skattetrycket så hårt. Det betyder att även människor med lägre
              inkomster belastas med mycket hårda skatteuttag. Vad vi går in
              för, när vi säger att vi skall sänka skatter på arbete och företagande,
              är naturligtvis att vi skall göra det över hela linjen.
            </seg>
          </u>
          <u>
            <seg>
              Vi är det enda parti som konsekvent går in för att hålla nere
              kommunalskatten och t.o.m. ger premier till kommuner som sänker
              kommunalskatten, den skatt som drabbar rakt över, och som faktiskt
              på det viset blir hårdare för dem som har lägre inkomster.
            </seg>
          </u>
          <note>
            Anf. 6 BIRGER SCHLAUG (mp) replik
          </note>
          <u>
            <seg>
              Fru talman! Det var väl ett förväntat replikskifte.
            </seg>
          </u>
          <u>
            <seg>
              Jag tänkte försöka med en annan vinkling på det här. Lars Tobisson
              talar om tillväxt och nya jobb. Är det känt för Lars Tobisson
              och Moderaterna att en gammal traditionell tillväxt inte leder
              till speciellt många nya jobb? Det är därför som det är så viktigt
              att göra det som Moderaterna inte vill, nämligen skatteväxla -
              sänka skatten på arbete och höja skatten på energi, råvaror och
              utsläpp. Den typen av tillfällig tillväxt kan ge jobb. Men den
              tillväxt som Moderaterna talar om ger inga jobb.
            </seg>
          </u>
          <u>
            <seg>
              Dessutom talas det litet slarvigt om tillväxten från
            </seg>
          </u>
          <u>
            <seg>
              Lars Tobissons sida. Om man sänker bidragen för arbetslösa och
              för andra som har det svårt, leder det då till att ekonomin hålls
              i gång eller inte? Är inte ert recept, att de som har det svårt
              skall få det sämre, ett sätt att i själva verket stagnera ekonomin?
            </seg>
          </u>
          <u>
            <seg>
              Sedan till det här med marknaden. Marknaden skall lösa alla problem.
              Men Moderaterna står inte ens för marknadsekonomi. De står för
              särintressen.
            </seg>
          </u>
          <u>
            <seg>
              Skulle Moderaterna driva marknadsekonomin till vad den verkligen
              betyder, då skulle man låta marknaden styra energipolitiken t.ex.
              Och då skulle kärnkraftsbolagen inte vara subventionerade genom
              att staten skall betala försäkringspremierna. Varför låter ni
              inte marknaden komma in även på energipolitiken? Varför låter
              ni inte marknadens aktörer stå för miljökostnaderna, de externa
              kostnaderna för sin verksamhet?
            </seg>
          </u>
          <u>
            <seg>
              Det är ju det som är marknadsekonomi.
            </seg>
          </u>
          <u>
            <seg>
              Moderaternas typ av marknadsekonomi är att privatisera vinsterna
              och socialisera kostnaderna!
            </seg>
          </u>
          <note>
            Anf. 7 LARS TOBISSON (m) replik
          </note>
          <u>
            <seg>
              Fru talman! Det är inte oväntat att jag har en helt annan syn
              på dessa frågor än Birger Schlaug. Han påstår att den politik
              som vi står för inte leder till tillväxt. Men då borde han nästan
              vara glad. Såvitt jag förstår är det ett mål för Miljöpartiet
              att skapa nolltillväxt, att verkligen inte få några förändringar.
              Där har vi inte alls samma syn.
            </seg>
          </u>
          <u>
            <seg>
              Problemet för er är att när det verkligen blir nolltillväxt,
              som vi tyvärr har, lider människor av denna kris och då får vi
              de yttringar i form av arbetslöshet som vi nu kan avläsa. Då börjar
              ni tala om att ni kan skapa sysselsättning på annat sätt. Det
              går inte, och det har ingen annan heller klarat av.
            </seg>
          </u>
          <u>
            <seg>
              Likaså anklagar man oss för att inte tro på marknaden och man
              anför energipolitiken. Men vi har drivit på och fått till stånd
              nu när även Socialdemokraterna ställt upp en avreglering av elmarknaden.
              Det är ett tecken på vad vi driver. Motsatsen är att Birger
            </seg>
          </u>
          <u>
            <seg>
              Schlaug nu vill inrikta sig på att förbjuda kärnkraft.
            </seg>
          </u>
          <u>
            <seg>
              Det har vi ingen förståelse för.
            </seg>
          </u>
          <note>
            Anf. 8 BIRGER SCHLAUG (mp) replik
          </note>
          <u>
            <seg>
              Fru talman! Jo, det är sant att Miljöpartiet vill förbjuda kärnkraft
              från ett visst årtal, t.ex. år 2010.
            </seg>
          </u>
          <u>
            <seg>
              Vad jag talade om är det som är heligt för Lars Tobisson: marknaden.
            </seg>
          </u>
          <u>
            <seg>
              Varför låter Moderaterna inte sitt genuina marknadstänkande tränga
              in på energipolitiken? Varför går man emot exempelvis miljöavgifter?
              Varför går man emot skatteväxling? Varför går man emot skatter
              på de externa kostnader som viss verksamhet ställer till med?
              Varför gillar man inte uranskatt? Varför gillar man inte koldioxidskatt?
              Det handlar alltså om sådana skatter som betalar för det som verksamheten
              ställer till med.
            </seg>
          </u>
          <u>
            <seg>
              Det är sant att Miljöpartiet inte är ett tillväxtparti.
            </seg>
          </u>
          <u>
            <seg>
              Vi menar på fullt allvar att evig tillväxt är en omöjlighet.
              I ett materiellt moget samhälle är det svårt att jaga fram ekonomisk
              tillväxt hur länge som helst.
            </seg>
          </u>
          <u>
            <seg>
              Därför måste vi hitta andra vägar att skapa ett robust samhälle.
              Det kan vi göra med skatteväxling. Det talar allt fler ekonomer
              om. T.o.m. i konvergensprogrammet är skatteväxlingen en central
              del av den ekonomiska politiken, men Moderaterna ställer sig utanför.
            </seg>
          </u>
          <u>
            <seg>
              En kort notering till. Carl Bildt är inte här i dag, utan Lars
              Tobisson är här. Innebär det nu när Carl
            </seg>
          </u>
          <u>
            <seg>
              Bildt är fredsmäklare att Moderaterna också tänker ställa sig
              bakom vårt krav på stopp för vapenexport?
            </seg>
          </u>
          <u>
            <seg>
              För 2 miljarder kronor har vi exporterat vapen till
            </seg>
          </u>
          <u>
            <seg>
              Jugoslavien, där Carl Bildt nu är fredsmäklare. Förut var han
              vapenmånglare.
            </seg>
          </u>
          <note>
            Anf. 9 LARS TOBISSON (m) replik
          </note>
          <u>
            <seg>
              Fru talman! Det finns en bred enighet om att vi för att kunna
              upprätthålla ett starkt försvar också måste ha viss vapenexport.
            </seg>
          </u>
          <note>
            Föregående inlägg var betecknande. Birger
          </note>
          <u>
            <seg>
              Schlaug visar att han inte tror på framtiden. Det gör vi moderater.
              Vi tror att människan genom en utveckling av sina förmågor, sina
              resurser, förmår att verkligen göra det bättre för oss alla -
              inte bara i Sverige utan över hela världen. Det gör vi genom att
              utnyttja den bästa förutsättning för detta som finns, nämligen
              marknadsekonomin.
            </seg>
          </u>
          <u>
            <seg>
              Men det innebär inte att vi t.ex. rakt av är emot miljöavgifter.
              Dock är det ett problem med Miljöpartiets uppläggning. Ni vill
              lägga skatt och hoppas dra in pengar på det här. Vi vill med miljöavgifter
              stimulera fram en bättre användning av våra naturresurser.
            </seg>
          </u>
          <note type="speaker">
            Anf. 10 OLOF JOHANSSON (c)
          </note>
          <u>
            <seg>
              Fru talman! Vardagen förmörkas ofta av en brutal verklighet,
              så också vid detta riksdagsårs slut. Rapporterna om ett alltmer
              brutaliserat våld, inte minst bland ungdomar, växer i styrka.
              I natt kom den senaste rapporten.
            </seg>
          </u>
          <u>
            <seg>
              Knivbeväpning förefaller i vissa sammanhang och kretsar snarare
              vara regel än undantag. Den som knivbeväpnar sig gör sig ju också
              mentalt beredd att använda sitt vapen. Så har också skett. Flera
              unga människor har under den senaste tiden fått sätta livet till,
              och andra har skadats allvarligt.
            </seg>
          </u>
          <u>
            <seg>
              Våldet har alltså brutaliserats. Detta måste mötas.
            </seg>
          </u>
          <u>
            <seg>
              Det finns naturligtvis inga enkla lösningar på så här svåra problem.
              I stället måste många olika åtgärder prövas. Attityder måste förändras.
              Men det tar tid, och den tiden har vi inte. Normer måste förstärkas,
              och det tar också tid.
            </seg>
          </u>
          <u>
            <seg>
              I en del fall räcker det kanske om föräldrar eller kompisar sätter
              gränser och bryr sig om. I andra fall är problemen djupare. Arbetslöshet,
              en tilltagande segregering och drogmissbruk föder osäkerhet, sociala
              problem och våld.
            </seg>
          </u>
          <u>
            <seg>
              Grundläggande principer för det svenska välfärdssamhället måste
              försvaras och förstärkas. Det behövs en verklig folkrörelse mot
              våldet, och det finns en sådan som växer. Det kunde vi höra som
              var inbjudna till konungen på en sittning kring de här frågorna.
            </seg>
          </u>
          <u>
            <seg>
              Alla de som ställer upp för att motarbeta våldet gör en värdefull
              insats, men det är förenat med risker.
            </seg>
          </u>
          <u>
            <seg>
              Ändå behövs fler i det arbetet. Statsmakternas stöd och skärpta
              regler krävs. Inga åtgärder får uteslutas för att bryta den nuvarande
              våldsspiralen.
            </seg>
          </u>
          <u>
            <seg>
              En översyn pågår av såväl vapenlagen som knivlagen. Det är självklart
              att båda dessa lagar måste skärpas.
            </seg>
          </u>
          <u>
            <seg>
              En kartläggning av knivvanorna sker på regeringens initiativ,
              och det är bra. Men det krävs fler insatser.
            </seg>
          </u>
          <u>
            <seg>
              Jag tycker att vi skall ställa frågan till oss själva som personer:
              Är det inte nödvändigt nu att vi vidgar möjligheterna för visitation
              av människor i grupp?
            </seg>
          </u>
          <u>
            <seg>
              Det är ju betydligt mera kränkande att bli knivskuren än att
              bli visiterad. Vem skulle tveka ett ögonblick på den punkten?
            </seg>
          </u>
          <u>
            <seg>
              Jag tror att det är nödvändigt att vi ger ordningsmakten de befogenheter
              som krävs för detta. Det finns redan bra exempel på att man tillämpat
              detta och samlat in vapen i förväg när många ungdomar samlas på
              ett och samma ställe. Det är tid för eftertanke!
            </seg>
          </u>
          <u>
            <seg>
              Fru talman! Också utanför Sveriges gränser finns det våld i vår
              världsdel, främst på det oroliga Balkan.
            </seg>
          </u>
          <u>
            <seg>
              Sverige skall självklart medverka till alla insatser som vi kan
              göra för att bevara eller återställa freden. När
            </seg>
          </u>
          <u>
            <seg>
              FN:s säkerhetsråd så begär, skall vi ta ställning till utökade
              svenska insatser. Men en förutsättning är självklart att man kan
              fylla sin roll och klara sin uppgift. Detta hänger bl.a. samman
              med att man får klara mandat och ett klart ansvar.
            </seg>
          </u>
          <u>
            <seg>
              Jag vill passa på att uttala fullt stöd för Carl
            </seg>
          </u>
          <u>
            <seg>
              Bildts roll som medlare i konflikten. Jag förutsätter att vi
              alla - mer än vanligt om jag får säga så - över partigränserna
              önskar att Carl Bildt lyckas.
            </seg>
          </u>
          <u>
            <seg>
              Det behövs insatser från hela Europa för att medverka till en
              fredligare utveckling i vår världsdel. För
            </seg>
          </u>
          <u>
            <seg>
              Centern är EU ett sådant samarbete mellan stater.
            </seg>
          </u>
          <u>
            <seg>
              Huvudinriktningen skall vara att bredda, inte fördjupa, samarbetet.
              Den skall inte heller vara att bygga beslutspyramider. Centern
              avvisar, liksom en tydlig majoritet av svenska folket, svenskt
              medlemskap i
            </seg>
          </u>
          <u>
            <seg>
              NATO. Sverige skall inte ingå i något förpliktande försvars-
              eller militärpolitiskt samarbete - i den meningen inget säkerhetspolitiskt
              samarbete - i EU.
            </seg>
          </u>
          <u>
            <seg>
              Sverige skall inte för egen del ha en glidande uttolkning av
              säkerhetspolitiken.
            </seg>
          </u>
          <u>
            <seg>
              Det viktigt att vi talar tydligt, inte minst i det kommande EU-parlamentsvalet
              som kommer att avgöra mycket av den här utvecklingen i vår egen
              världsdel.
            </seg>
          </u>
          <u>
            <seg>
              EU-parlamentsvalet står alltså för dörren. Avgörande frågor blir
              just valet mellan breddning och fördjupning men också kampen mot
              arbetslösheten och miljöförstöringen, inte minst mot bakgrund
              av diskussionerna kring konvergensprogrammet.
            </seg>
          </u>
          <u>
            <seg>
              Ingen skall inbilla sig att det blir möjligt att skapa en bred
              folklig uppslutning bakom åtgärderna för att anpassa svensk ekonomi
              till EU:s krav utan att kampen mot arbetslösheten prioriteras.
              Det är farligt - och vi är redan i dag inne i den negativa utvecklingen
              -
            </seg>
          </u>
          <u>
            <seg>
              när stora delar av den svenska opinionen reagerar negativt mot
              allt som har med den europeiska unionen att göra. Det kan inte
              vara så. Det kan inte vara rimligt att politiska företrädare för
              partier aktivt arbetar i en organisation som folket inte accepterar
              eller tolererar. Denna varningssignal har kommit tidigt den här
              gången, och den skall tas på allvar.
            </seg>
          </u>
          <u>
            <seg>
              Kraven i konvergenssammanhang är bra ur disciplinsynpunkt. Oavsett
              medlemskap i EMU gäller att det är viktigt att som medlem i den
              europeiska unionen mobilisera ett brett folkligt stöd för samarbete,
              i synnerhet nu när detta samarbete vidgas. Det är därför vi säger:
              Folkomröstning igen, för att människor skall få säga sin mening
              om sådana här stora och viktiga frågor!
            </seg>
          </u>
          <u>
            <seg>
              Det blir inte möjligt att mobilisera ett stöd för den fortsatta
              europeiska utvecklingen om vi lämnar folket bakom oss, och det
              blir omöjligt om inte arbetslösheten kan pressas ned.
            </seg>
          </u>
          <u>
            <seg>
              Fru talman! Riksdagsåret har under våren inneburit en del sakpolitiska
              framgångar för Centerpartiet.
            </seg>
          </u>
          <u>
            <seg>
              Ur den synpunkten tycker jag att det har skett en väldigt positiv
              klimatförändring i den svenska politiken åtminstone så som vi
              har upplevt det - andra kan naturligtvis se det på ett annat sätt
              utifrån sina utgångspunkter.
            </seg>
          </u>
          <u>
            <seg>
              Uppgörelsen här i riksdagen om att fullt ut utnyttja
            </seg>
          </u>
          <u>
            <seg>
              EU:s miljöstöd för att hålla landskapet öppet blev en inkörsport
              till konstruktiva diskussioner med regeringen. Bättre villkor
              för friskolorna och rättvisare skatter för pensionärerna följde.
              Det här var inga dramatiska uppgörelser, men så småningom ledde
              de fram till en överenskommelse om vårbudgeten.
            </seg>
          </u>
          <u>
            <seg>
              Det är klart att det är viktigt. Därigenom vann vi omedelbart
              politisk stabilitet och gav en signal om detta till omvärlden
              som vi tidigare inte haft möjlighet till. Jag tror att vi har
              vunnit en del ur den synpunkten. I övrigt vill jag inte överdriva
              vare sig effekten på räntor eller på kronkurs.
            </seg>
          </u>
          <u>
            <seg>
              Men våra resultat är trots allt underordnade. Vi har tagit ansvar
              för Sveriges ekonomi i en situation som är så allvarlig att partipolitiken
              måste stå tillbaka för nationell samling. Jag har tjatat om det
              här i den föregående valrörelsen, men det var inte så många som
              lyssnade vid det tillfället. Men jag är helt övertygad om att
              vi måste förändra vårt synsätt när det gäller att se på partier
              som någon sorts egenvärde. Partier är till för människorna, och
              vi har anledning att ta ansvar långt utanför våra egna partigränser
              och försöka komma varandra närmare när krisen kräver det, och
              det kräver den i dag.
            </seg>
          </u>
          <u>
            <seg>
              Det finns inget annat acceptabelt slut på arbetet för att stabilisera
              den svenska ekonomin än att lyckas.
            </seg>
          </u>
          <u>
            <seg>
              Många obekväma beslut har fattats, fler kommer att följa. Låt
              mig bara deklarera att Centerpartiet kommer att fullfölja arbetet
              för att sanera statens finanser, pressa tillbaka arbetslösheten
              och skapa uthållig tillväxt.
            </seg>
          </u>
          <u>
            <seg>
              I samband med överläggningarna om konvergensprogrammet har fler
              partier visat sin vilja till breda överenskommelser, men några
              har valt att ställa sig vid sidan av. Men det förändrar inte vår
              övertygelse om att arbetet måste fullföljas. Det finns många inslag
              som skulle kunna kommenteras i den uppgörelse om fyra enskilda
              propositioner som Centern och regeringen träffade i april. Låt
              mig göra ett mycket snävt urval. Det har att göra med den debatt
              som har förts därefter.
            </seg>
          </u>
          <u>
            <seg>
              För det första: Vissa debattörer utgår faktiskt ifrån att, i
              alla fall debatterar de som om, den som är arbetslös är dömd att
              så vara för evigt - en fruktansvärt pessimistisk syn på verkligheten.
              I själva verket måste vår politik och det påbörjade samarbetet
              syfta till just motsatsen, dvs. att människor inte skall behöva
              vara arbetslösa under långa perioder. Det skall möjligen vara
              omställningen som kan accepteras men ingenting annat. Genom ett
              minskat underskott i statens affärer och efterhand en starkare
              kronkurs och lägre ränta kan fler få jobb. Dessa samband måste
              upprepas gång efter annan.
            </seg>
          </u>
          <u>
            <seg>
              Åtskilligt återstår för att få fart på nyanställningarna i småföretagen.
              Men själva grunden är att skapa förutsättningar för fler investeringar
              och därmed nya jobb och färre arbetslösa. En av dessa förutsättningar
              är också att återskapa balans i den offentliga ekonomin. Jag delar
              finansministerns uppfattning, som han redogjorde för här i går,
              att har man inte ordning och reda i de offentliga finanserna,
              så finns också risken att ingenting händer i den privata sektorn,
              på grund av ren osäkerhet.
            </seg>
          </u>
          <u>
            <seg>
              För det andra: De partier eller parter som inte tar ansvar för
              vårt lands ekonomi glömmer ofta sambandet mellan lägre ränta och
              nya jobb samt räntans betydelse för många familjers hushållsekonomi.
            </seg>
          </u>
          <u>
            <seg>
              Bostadslånen: Bara ett bostadslån på 500 000 kr, vilket inte
              är ovanligt, blir brutto drygt 400 kr billigare varje månad, om
              räntan kan sänkas med en procentenhet. Detta säger den del. Allt
              slår inte igenom omedelbart, eftersom en del har bundna lån, men
              efter hand slår det igenom. Detsamma gäller hyrorna. Detta är
              oerhört viktigt för att återskapa framtidstron.
            </seg>
          </u>
          <u>
            <seg>
              För det tredje: Det odlas nu en populistisk myt som förutsätter
              att folket egentligen ingenting begriper. Sanningen är ju att
              inga höjda skatter i världen kan ta Sverige ur krisen, oavsett
              om staten skulle ta
            </seg>
          </u>
          <u>
            <seg>
              100 % i skatt på de högsta inkomsterna. Jag tror att det är farligt
              att föra den sortens debatt. Men vårbudgeten lever upp till målet
              om rättvis fördelning, att alla skall vara med. Den tiondel av
              svenska folket som har den lägsta inkomster står för litet drygt
              5 %
            </seg>
          </u>
          <u>
            <seg>
              av budgetförstärkningen. Den tiondel som har högst inkomst svarar
              för 28 % av budgetförstärkningen.
            </seg>
          </u>
          <u>
            <seg>
              Att begränsa samhällets stimulans för en framtida högre standard
              för enskilda är en del av detta. Jag syftar på att vi begränsar
              avdragsrätten för pensionsförsäkringar, precis som om det skulle
              vara något stort ingrepp för dem som har pengar att spara. Så
              är det naturligtvis inte. Men frågan är snarare om det är en effektiv
              åtgärd. Det kan man alltid diskutera, och det vet man inte förrän
              efteråt. Men detta att göra det fördelningspolitiskt rättvist
              är viktigt.
            </seg>
          </u>
          <u>
            <seg>
              För det fjärde: Matmomssänkningen. Det är en skattesänkning som
              mest riktas till dem med smala ekonomiska marginaler. Äntligen
              har vi då fått en skattesänkning som, om jag får raljera litet,
              moderaterna går emot. Men då flyr Vänsterpartiet från sin tidigare
              position. Jag måste erkänna att jag har blivit något förbryllad
              över denna utveckling eller vad man skall kalla det. Nu skall
              man inte söka strid i frågan.
            </seg>
          </u>
          <u>
            <seg>
              Vi får väl klart och tydligt reda på i debatten vad det var för
              fel på den här åtgärden. Att det finns krafter till höger i politiken
              som tenderar att anse att skattesänkningar främst skall ske på
              förmögenheter eller annat kapital är begripligt. Men att Vänsterpartiet
              ansluter sig till motståndet till sänkt matskatt, när alternativet
              är höjd matskatt till 25 %, är för mig obegripligt. Jag tyckte
              inte att jag kunde uppfatta något svar på den här frågan i gårdagens
              debatt heller, men det kommer kanske senare i dag.
            </seg>
          </u>
          <u>
            <seg>
              Vårbudgeten innehåller, som sagt, också många positiva delar
              i övrigt som skapar en beredskap framöver. När utgiftstaket införs
              blir det ett kraftfullt instrument för att hålla de offentliga
              finanserna i schack t.ex.
            </seg>
          </u>
          <u>
            <seg>
              Låt mig, fru talman, få avsluta med några ord om en på nytt uppflammande
              debatt, som vi har fört många gånger i denna kammare. Det handlar
              om kärnkraften som energikälla.
            </seg>
          </u>
          <u>
            <seg>
              Från vår utgångspunkt och med våra värderingar är ju kretsloppssamhället
              någonting som bygger på enkla principer, att användningen av ändliga
              naturresurser skall vara minimal. Det som utvinns ur naturen måste
              återföras till naturens eget kretslopp, och energiproduktionen
              får inte utgöra något undantag.
            </seg>
          </u>
          <u>
            <seg>
              Kärnkraften bygger på en ändlig naturresurs, driften av reaktorerna
              är förknippad med betydande säkerhetsrisker och avfallsfrågorna
              är olösta. Sambandet mellan kärnkraft och kärnvapen förnekas nu
              knappast av någon men förtigs förstås av dem som har stora ekonomiska
              intressen i branschen. Lägg därtill att storskaligheten gör att
              kärnkraftsbaserad energiproduktion är mycket sårbar osv.
            </seg>
          </u>
          <u>
            <seg>
              Med kretsloppssamhället som övergripande mål blir svaren på frågor
              om kärnkraft och andra miljöbelastande betongprojekt enkla att
              ge. De ryms inte i kretsloppssamhället. Detta är bakgrunden till
              vår position i dessa frågor, enkelt uttryckt.
            </seg>
          </u>
          <u>
            <seg>
              När nu debatten flammar upp igen är det naturligtvis viktigt
              att veta att det beror på att Energikommissionen kommer med förslag
              mot slutet av året.
            </seg>
          </u>
          <u>
            <seg>
              Intressen som vill framtvinga ett brott mot resultatet av 1980
              års folkomröstning om kärnkraften inser att det nu är allvar.
              Nya propagandamiljoner mobiliseras.
            </seg>
          </u>
          <u>
            <seg>
              Låt mig klart och tydligt säga att Centerpartiet respekterar
              1980 års folkomröstningsresultat, inklusive det som stod i hushållsbroschyren
              inför valet - det som människor skulle ta ställning till, och
              allt kunde ju inte fångas in på själva röstsedeln, som bekant.
            </seg>
          </u>
          <u>
            <seg>
              Samtidigt är det en ödets ironi att vi som parti nu mest helhjärtat
              försvarar linje 2, eftersom vi var linje 3-
            </seg>
          </u>
          <u>
            <seg>
              anhängare. Linje 2 fick ju då flest röster i folkomröstningen.
              Men det här försvaret för linje 2 skall ju inte missförstås. I
              sin andra fas är ju linje 2 liksom 3
            </seg>
          </u>
          <u>
            <seg>
              ett avvecklingsalternativ med mer än 75 % av folket som stöd.
            </seg>
          </u>
          <u>
            <seg>
              Jag hade för 15 år sedan aldrig några illusioner om att linje
              2, först med utbyggnad och sedan avveckling, tillkom med något
              helt ädelt syfte. Men det var ju för att förhindra att linje 3
              skulle vinna. Linje 2-generalen
            </seg>
          </u>
          <u>
            <seg>
              Hans Blix har ju bekräftat detta manipulativa drag.
            </seg>
          </u>
          <u>
            <seg>
              Statsministern Ingvar Carlssons klara besked om den moraliska
              förpliktelsen i folkomröstningen står emellertid i bjärt kontrast
              till dem som vill manipulera. Det är jag uppriktigt glad för.
            </seg>
          </u>
          <u>
            <seg>
              I Centern gråter vi inte över spilld mjölk. Vi tar gärna kärnkraftsfajten
              en gång till, för miljöns skull men också för demokratins skull.
              Det är svårare för partier - färska exempel finns ju - som tycker
              att folkomröstningsresultat bara skall bejakas om de är i linje
              med den egna uppfattningen.
            </seg>
          </u>
          <note>
            (Applåder)
          </note>
          <note type="speaker">
            Anf. 11 GUDRUN SCHYMAN (v)
          </note>
          <u>
            <seg>
              Fru talman! Det är beklagligt att fler inte utnyttjar tillfället
              att åstadkomma litet livaktigare debatter här i kammaren. Debattreglerna
              tillåter numera att vi kan prata litet då och då i stället för
              att ha långa sjok. Jag tycks bli ensam om detta.
            </seg>
          </u>
          <u>
            <seg>
              Jag vill ställa några konkreta frågor till Olof Johansson. Den
              ena gäller frågan om EU och EMU, den ekonomiska och monetära unionen,
              som ju Sverige, enligt mitt sätt att se, är på väg in i. Konvergensprogrammets
              utformande är en del av detta. Nu säger
            </seg>
          </u>
          <u>
            <seg>
              Olof Johansson att vi måste ha en folkomröstning om fortsättningen
              av utvecklingen av detta projekt. Det gläder mig, eftersom Göran
              Persson häromdagen sade att det inte blir någon ny folkomröstning
              om Sverige skall träda in i EMU. Då förstår jag att ni har olika
              uppfattningar om detta. Eftersom ni har tänkt er ett mycket stabilt
              och långvarigt samarbete, lär det väl bli problem. Eller är det
              så att ni har diskuterat om denna fråga? Kommer Olof Johansson
              att tillsammans med mig i denna politiska sakfråga samarbeta om
              att vi skall ha en folkomröstning, om det är så att Sverige skall
              träda in i den ekonomiska och monetära unionens sista fas? Jag
              vill bara ha ett kortfattat ja eller nej på den frågan.
            </seg>
          </u>
          <u>
            <seg>
              Den andra frågan, som ju också är en politisk sakfråga där vi
              är överens - dvs. det som Olof Johansson tog upp på slutet av
              sitt anförande - gäller kärnkraften. Vi har exakt samma uppfattning,
              Centerpartiet och Vänsterpartiet. Kan vi nu göra gemensam sak
              under hösten och driva fram ett beslut i riksdagen om avveckling
              av kärnkraften i enlighet med tidigare fattade beslut i folkomröstningar
              och i riksdag? Ett sådant samarbete över de traditionella blockgränserna
              skulle glädja mig väldigt mycket.
            </seg>
          </u>
          <u>
            <seg>
              Jag tycker dessutom att det är intressant att se att man utmålar
              samarbetet mellan Socialdemokraterna och Centerpartiet som så
              oerhört stabilt, samtidigt som Centerpartiet var ett av de partier
              som var med i den borgerliga regeringens enda väg som ju inte
              gick så bra. Man arbetade också i valrörelsen för att få en icke-socialistisk
              regering. Hur är det med det, Ingvar
            </seg>
          </u>
          <u>
            <seg>
              Carlsson? Vad är det för färg på den här regeringen nu för tiden?
              Det kan man fråga sig, men den verkar åtminstone vara stabil.
            </seg>
          </u>
          <u>
            <seg>
              Dessa frågor skulle jag vilja ha svar på. Sedan skall jag kort
              redogöra för varför vi inte tycker att det var vettigt och klokt
              att sänka momsen i dagens läge.
            </seg>
          </u>
          <u>
            <seg>
              Eftersom den sänkta momsen finansieras med sänkt ersättningsnivå
              i a-kassa, i sjukförsäkring och sänkta barnbidrag, vilket innebär
              större hål i portmonnäerna och plånböckerna hos de människor som
              har litet pengar i dag än om vi hade låtit bli detta, tycker vi
              helt enkelt att det var dumt. Människor som har litet pengar skall
              väl inte berövas det lilla de har.
            </seg>
          </u>
          <u>
            <seg>
              Det kan inte kompenseras med att alla får billigare mat. Så enkelt
              är det. Förslaget i sig är bra, men det hänger ihop med hur politiken
              ser ut för övrigt och inte minst med ekonomin när det gäller hur
              det skall finansieras.
            </seg>
          </u>
          <note>
            Anf. 12 OLOF JOHANSSON (c) replik
          </note>
          <u>
            <seg>
              Fru talman! Jag skall gärna svara på frågor. Gudrun Schyman har
              i allmänhet fler frågor än svar, så jag förstår att hon inte behöver
              så mycket tid för sitt anförande. Vi har ju olika stil här i världen.
            </seg>
          </u>
          <u>
            <seg>
              När det gäller EMU har vi ju inte intagit någon ny position.
              De som följde valdebatten vet ju att vi tog ställning för att
              ett inträde i tredje steget skulle kombineras med folkomröstning
              långt innan vi var tilltänkta som partner i ett samarbete med
              socialdemokratin. Så det har inte funnits någon koppling därvidlag,
              utan det här har vi klart för oss sedan tidigare.
            </seg>
          </u>
          <u>
            <seg>
              Vad jag vill understryka - och det är det viktiga och grundläggande
              nu - är att folket måste vara med.
            </seg>
          </u>
          <u>
            <seg>
              Vi har sett hur opinionen svajar. Och det skall man ta på allvar,
              i annat fall gör man ett stort misstag. Då har inte Sveriges agerande
              i den europeiska unionen någon kraft kvar. Det är bara det folkliga
              stödet som kan ge kraften.
            </seg>
          </u>
          <u>
            <seg>
              Sedan sade Gudrun Schyman att vi är överens om kärnkraften. Hon
              använde dessutom ordet "exakt".
            </seg>
          </u>
          <u>
            <seg>
              Det var en överdrift. Jag blev väldigt förvånad en morgon - visserligen
              är jag inte riktigt vaken så tidigt
            </seg>
          </u>
          <u>
            <seg>
              - då jag såg ett morgonprogram i TV. Jag hörde alldeles tydligt
              - rätta mig om jag har fel, Gudrun Schyman, jag kan ju ha drömt
              - att Gudrun Schyman sade att hon minsann kunde tänka sig att
              man kunde skjuta på avslutningsåret. Gudrun Schyman får tala om
              vad hon tycker i det här fallet, därför att i det sammanhanget
              var hon undanglidande. Det går säkert att plocka fram utskrifter
              av det som hon sade.
            </seg>
          </u>
          <u>
            <seg>
              När det gäller stabilitet i samarbete har det med mognad att
              göra. Både Ingvar Carlsson och jag är mogna människor i våra bästa
              år. Jag förstod att det samarbete som han hade med Vänsterpartiet
              inte var så moget.
            </seg>
          </u>
          <u>
            <seg>
              Beträffande matmomsen återstår det fortfarande frågor. Gudrun
              Schyman gör en egen koppling. Det är klart att sänkningen av ersättningsnivån
              i socialförsäkringssystemen är en smärtsam åtgärd. Den skall bära
              över tiden. Vi skall inte försätta Sverige i en situation där
              arbetslösa inte får någon ersättning om förhållandena blir värre,
              därför att vi inte har råd. Jag tycker att man skall se allvaret
              i vitögat. Det här har alltså ett betydande strukturinslag. Det
              är sådana obegripliga politiska ord som vi ibland använder, men
              innebörden av detta är att vi skall ha råd att stå för en grundtrygghet
              för människor. Det är klart att det är väl ingen nackdel om vi
              kan hålla nere inflationen genom att sänka priset på det som alla
              behöver, även
            </seg>
          </u>
          <u>
            <seg>
              Gudrun Schyman, nämligen mat.
            </seg>
          </u>
          <u>
            <seg>
              Anf. 13 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Olof Johansson, förklara detta för dem som i går
              fick besked om att a-kassan, sjukförsäkringen och barnbidragen
              har sänkts. Ni säger att ni gör det för att ni skall ha råd. Jag
              tror inte att de kommer att tro på det. Det här är någonting som
              ni har kokat ihop med regeringen och som ni har väldigt svårt
              att förklara. Det går inte att förklara ens med svåra ord. Ni
              kan kalla det för vad ni vill. Folk begriper ändå vad de får kvar
              i portmonnän. Det här är ett idiotiskt förslag som omfördelar
              åt fel håll. Så är det, och ni får väl stå för det. Ni mogna män
              skulle väl kunna ha kurage att stå för det ni gör. Det tycker
              jag faktiskt. Jag saknar den mogenheten i politiken över huvud
              taget. Om det är ett utslag av att den är befolkad av så många
              män, det vet inte jag, men jag tror att det finns ett samband
              mellan det och detta kryptiska tal i sådana ordalag som de flesta
              människor inte begriper, där det enkla och självklara blir det
              som inte är möjligt. Jag tycker att ni skall tala klarspråk i
              flera frågor.
            </seg>
          </u>
          <u>
            <seg>
              EMU-frågan är en sak. Jag utgår ifrån att vi tillsammans, Olof
              Johansson, kommer att kräva en folkomröstning, om det är så att
              Sverige skall gå in i den ekonomiska och monetära unionen. Jag
              ser fram emot det samarbetet. Jag tycker att vi skall skriva en
              gemensam motion i frågan.
            </seg>
          </u>
          <u>
            <seg>
              Jag ser också fram emot samarbetet när det gäller att få igenom
              beslutet om att avveckla kärnkraften.
            </seg>
          </u>
          <u>
            <seg>
              Det jag sade på morgonmötet - jag var ganska vaken, tycker jag
              - var att om det år 2010 skulle visa sig att den sista reaktorn
              inte har hunnit bli avstängd utan det kanske blir aktuellt år
              2011 eller i juni 2012, så kan jag leva med det, bara vi nu får
              fram beslut om att avvecklingen skall sättas i gång. Jag tror
              att Olof
            </seg>
          </u>
          <u>
            <seg>
              Johansson kan leva med det också. Det som vi skall göra tillsammans
              är ju att vi skall sätta i gång avvecklingen.
            </seg>
          </u>
          <note>
            Anf. 14 OLOF JOHANSSON (c) replik
          </note>
          <u>
            <seg>
              Fru talman! Med tanke på det senaste som Gudrun
            </seg>
          </u>
          <u>
            <seg>
              Schyman sade skall hon inte använda ordet "exakt".
            </seg>
          </u>
          <u>
            <seg>
              Det finns ingen exakt överensstämmelse mellan oss.
            </seg>
          </u>
          <u>
            <seg>
              När det gäller matmomsen är det bara att konstatera att Vänsterpartiet
              står för höjd matmoms. Det blir nämligen följden om man ställer
              upp på låg pressmoms och på tre momssatser som EU föreskriver.
            </seg>
          </u>
          <note type="speaker">
            Anf. 15 LARS LEIJONBORG (fp)
          </note>
          <u>
            <seg>
              Fru talman! Det är inte så många som får den möjlighet som jag
              nu har, att tala om valfritt ämne inför Sveriges riksdag och dessutom
              få det man säger utsänt till svenska folket direkt via radio och
              TV.
            </seg>
          </u>
          <u>
            <seg>
              Det känns ansvarsfullt. Helst skall ju de här debatterna öka
              intresset för politiken och tilltron till demokratin, och detta
              har jag dragit några slutsatser av.
            </seg>
          </u>
          <u>
            <seg>
              Den första är att jag tänker lägga tonvikten på arbetslösheten.
              Jag tror att vår uppdragsgivare - svenska folket - förväntar sig
              att arbetslösheten skall spela en väldigt central roll i denna
              debatt. Dels på grund av att den drabbar så många människor hårt,
              dels på grund av följdverkningarna, t.ex. de sociala problemen
              och våldsexplosionen, som Olof Johansson talade om. Men också
              på grund av de ekonomiska indirekta problemen, att vi som folkhushåll
              blir fattigare och tvingas till besparingar i den offentliga sektorn,
              som Gudrun Schyman talade om.
            </seg>
          </u>
          <u>
            <seg>
              Min andra slutsats är att i dag försöka undvika att hamna i den
              vanliga polemiken som vi annars så ofta hamnar i, om vem som har
              skulden och om vem som sade vad och när osv. Den polemiken kan
              vara viktig för oss politiker, men tyvärr har jag märkt att för
              allmänheten är den typen av debatter sällan särskilt intressanta.
              Jag skall försöka koncentrera min polemik på områden där det verkligen
              finns sakliga skillnader mellan oss, för där är debatten nödvändig.
            </seg>
          </u>
          <u>
            <seg>
              Min tredje slutsats inför uppläggningen av mitt anförande är
              att jag, trots att jag avser att tala om ett mycket stort problem
              och dessutom som oppositionspolitiker förväntas instämma i alla
              eländesbeskrivningar, ändå tänker börja med en positiv ansats.
            </seg>
          </u>
          <u>
            <seg>
              Jag är nämligen övertygad om att det som mest kännetecknar dagens
              Sverige är inte problemen utan möjligheterna. Vi lever i möjligheternas
              tid och vi har fantastiska chanser om vi bara förmår ta dem.
            </seg>
          </u>
          <u>
            <seg>
              Genom befrielsen av Östeuropa finns det nu i vår närhet nya snabbt
              växande marknader som är vidöppna för samarbete med svenskt näringsliv.
              Många länder som vi sedan tidigare har vant oss vid att betrakta
              som u-länder har gjort stora framsteg på senare år, och genom
              att det världsomspännande tullsänkningsavtalet nu successivt slår
              igenom öppnas helt nya möjligheter för Sverige på nya marknader.
            </seg>
          </u>
          <u>
            <seg>
              Genom att kapprustningen har ersatts av nedrustning frigörs ekonomiska
              resurser till vettigare ändamål. Genom att vi nu deltar i ett
              tätt europeiskt samarbete inom Europeiska unionen har vi goda
              möjligheter att nå resultat på områden där det hittills gått för
              långsamt, t.ex. när det gäller de internationella miljöproblemen.
            </seg>
          </u>
          <u>
            <seg>
              Jag blev engagerad i rikspolitiken omkring 1970.
            </seg>
          </u>
          <u>
            <seg>
              Om jag ser tillbaka på den tjugofemårsperiod som gått sedan dess
              slår det mig faktiskt först och främst att vi i de frågor som
              engagerade oss som då var unga har egentligen kommit längre än
              vad vi vågade hoppas på. Vi har naturligtvis enorma problem kvar
              när det gäller att bekämpa diktaturer, svält och fattigdom och
              när det gäller att motverka krig och miljöproblem, men trots allt
              har vi nått väldigt långt.
            </seg>
          </u>
          <u>
            <seg>
              För mig ligger det nära till hands att påpeka att vi ofta har
              nått långt genom en kombination av demokratiskt opinionsarbete
              och marknadsekonomiska reformer.
            </seg>
          </u>
          <u>
            <seg>
              Men om jag anlägger samma tidsperspektiv på det ekonomiska området
              - nu närmar jag mig arbetslösheten - så blir ju bilden betydligt
              dystrare.
            </seg>
          </u>
          <u>
            <seg>
              I själva verket kan man säga att Sveriges grundläggande ekonomiska
              problem på många sätt har lämnats olösta under hela den perioden.
              Den höga arbetslöshet som vi nu ser är ett symtom på ekonomiska
              problem som har funnits hela tiden men som vi sett på ett annat
              sätt. Vi har haft högre inflation än många andra länder, vi har
              ständigt tvingats till devalveringar och ständigt haft bytesbalansunderskott
              osv.
            </seg>
          </u>
          <u>
            <seg>
              En fråga som jag tycker att det är viktigt att föra in i debatten
              är: Varför har svensk ekonomi under två och ett halvt decennium
              utvecklats sämre än andra jämförbara ekonomier? Varför har vi
              tappat vår växtkraft? För att ta ytterligare ett exempel: Varför
              har vi under alla dessa år inte lyckats hitta ett system som gör
              att våra lönerörelser inte resulterar i inflation?
            </seg>
          </u>
          <u>
            <seg>
              Arbetslösheten framstår mer och mer som det dominerande sociala
              och ekonomiska problemet i vårt land. Trots att vi nu är inne
              in en kraftig högkonjunktur ligger den kvar på i stort sett samma
              nivå som när lågkonjunkturen var som djupast för ett par år sedan.
            </seg>
          </u>
          <u>
            <seg>
              Vi liberaler söker ofta lösningen på problem på mikroplanet.
              Det ligger i vår ideologi. Vi utgår från den minsta byggstenen
              i samhällsbygget, den enskilda människan. Det är hennes drömmar
              och drivkraft som till sist skall forma samhällsutvecklingen.
              De tjusiga planritningarna och de enhetliga systemen lämnar vi
              åt andra, liksom klassen och nationen, som politiska mål. Politikens
              syfte är att se till att vi människor under den stund vi lever
              på jorden skall ha bästa möjliga förutsättningar till växt.
            </seg>
          </u>
          <u>
            <seg>
              När vi under årens lopp har debatterat t.ex. marginalskatter
              med socialdemokraterna har vi tagit som exempel hur de slår för
              vanliga människor, hur vi förmår en undersköterska att vidareutbilda
              sig en sjuksköterska osv. Till sist är det de hundratusentals
              beslut som enskilda människor fattar som avgör hur den makroekonomiska
              utvecklingen blir. Ett tema mellan socialdemokraterna och oss
              inför 1994 års val var hur vi utformar de mikroekonomiska förutsättningarna
              för de människor som driver företag eller funderar på att starta
              företag så att de blir så bra som möjligt. Det handlar verkligen
              om att kunna avläsa de signaler rätt som kommer från människor
              i sådana situationer. Här är vår mångåriga erfarenhet den att
              socialdemokraterna dels har för dålig kontaktyta gentemot dessa
              människor, dels har de en för tung ideologisk ryggsäck av skepsis
              mot fri företagsamhet att bära för att framgångsrikt kunna lösa
              dessa problem.
            </seg>
          </u>
          <u>
            <seg>
              Vi var fullt beredda att skriva på det konvergensprogram som
              regeringen arbetar med, men för oss var den avgörande frågan:
              Har den socialdemokratiska regeringen insett vilka grepp som nu
              krävs för att få fart på företagandet? Tyvärr kom vi efter ett
              antal samtalsomgångar fram till att så inte var fallet.
            </seg>
          </u>
          <u>
            <seg>
              För ett par veckor sedan kom ny statistik om nyföretagandet här
              i landet under första kvartalet 1995.
            </seg>
          </u>
          <u>
            <seg>
              Det visar sig att nyföretagandet nu åter minskar efter det att
              utvecklingen vänt uppåt under de borgerliga åren. Minskningen
              är inte dramatisk jämfört med läget 1994, men den är dramatisk
              jämfört med vad vi borde nå om vi skall kunna få bukt med arbetslösheten.
              Debatten inför 1994 års val handlade just om hur vi skall få ett
              sådant sving i näringslivet att vi får många nya jobb.
            </seg>
          </u>
          <u>
            <seg>
              Jag tycker att ni socialdemokrater borde resonera så här: Visserligen
              är vi socialdemokrater, och vi har åkt runt och på många förstamajtåg
              talat illa om kapitalismen, fri företagsamhet och marknadsekonomi,
              men just därför att vi är socialdemokrater måste vi sätta kampen
              mot arbetslösheten främst. Den bästa vägen att få fram nya jobb
              är att satsa på nyföretagandet. Lika väl som vi kunde använda
              vårt öppna mandat från valrörelsen till att med Vänsterpartiet
              försämra för företagarna kan vi använda det till att med t.ex.
            </seg>
          </u>
          <u>
            <seg>
              liberalerna förbättra för företagarna.
            </seg>
          </u>
          <u>
            <seg>
              Så resonerar tyvärr inte socialdemokraterna.
            </seg>
          </u>
          <u>
            <seg>
              När man lyssnar på företagare och dem som funderar på att starta
              nytt får man ungefär samma synpunkter på vad som behövs. De synpunkterna
              stämmer ganska väl överens med vårt program för att få fram fler
              jobb.
            </seg>
          </u>
          <u>
            <seg>
              För det första: Räntan måste ner. Den nuvarande nivån är fullständigt
              orimlig. Det ligger mycket i det
            </seg>
          </u>
          <u>
            <seg>
              Olof Johansson sade. Han hade ett räkneexempel där han sade:
              om räntan sjunker 1 %. Problemet är bara att räntan inte har sjunkit
              särskilt mycket sedan samarbetet inleddes. För ett par månader
              sedan sade Göran Persson beträffande smärtgränsen att när vårriksdagen
              är slut måste de långa räntorna ligga under 10
            </seg>
          </u>
          <u>
            <seg>
              %. När penningmarknaden öppnade för en stund sedan låg de långa
              räntorna klart över 10 %. Vi har gång på gång påpekat att den
              enda vägen att pressa ner räntorna är ett trovärdigt saneringsprogram
              för statsfinanserna.
            </seg>
          </u>
          <u>
            <seg>
              Jag vill skjuta in en liten parentes. Göran Persson har sagt
              att det fjärde året i mandatperioden kan visa sig gudasänt. Jag
              är den siste att förneka gudomliga ingripanden, men just på den
              punkten vill jag ändå påpeka att jag har hjälpt till en del. När
              jag drev frågan om fyraåriga mandatperioder var det för att vi
              politiker skulle ha större möjligheter att när det fortfarande
              var långt till nästa val fatta de tuffa men nödvändiga ekonomiska
              besluten. Men Göran Persson använder det fjärde året som ett argument
              för att kunna skjuta besluten framåt.
            </seg>
          </u>
          <u>
            <seg>
              För det andra: Det måste finnas riskkapital. Det var helt fel
              att börja straffbeskatta riskkapitalet vid årsskiftet genom återinförande
              av dubbelbeskattningen.
            </seg>
          </u>
          <u>
            <seg>
              För det tredje: Företagsskatterna måste vara rimliga. Det var
              fel att höja arbetsgivaravgiften vid årsskiftet. Det är lika fel
              med en engångsskatt 1996 som ni genomför i form av de nya momsinbetalningsreglerna.
            </seg>
          </u>
          <u>
            <seg>
              För det fjärde: Det får inte vara för krångligt -
            </seg>
          </u>
          <u>
            <seg>
              t.ex. arbetsrätten måste reformeras snabbt.
            </seg>
          </u>
          <u>
            <seg>
              För det femte: Det är fel att motarbeta fri företagsamhet på
              de områden som länge varit monopoliserade av stat och kommun.
              Även här skall man ha ett mikroperspektiv, se det underifrån.
              Varför skall patienter som vill välja en privat läkare vägras
              den möjligheten? Varför skall en duktig daghemsföreståndare med
              egna pedagogiska idéer vägras rätten att förverkliga dessa och
              driva ett eget daghem i form av ett privat företag?
            </seg>
          </u>
          <u>
            <seg>
              Jag såg nyligen en lista på hur socialdemokraterna i 20 kommuner
              motarbetat enskilda skolor. Er attityd till den offentliga sektorns
              förnyelse förvärrar också de problem som den offentliga sektorn
              nu brottas med.
            </seg>
          </u>
          <u>
            <seg>
              Låt mig innan jag slutar säga ett par ord om EU.
            </seg>
          </u>
          <u>
            <seg>
              Jag tror att också Europeiska unionen kan betyda en hel del i
              kampen mot arbetslösheten. Det är viktigt att snabbt inlemma länderna
              i Östeuropa bl.a. av det skäl som jag talade om i början av mitt
              anförande. Det är också viktigt att få bindande majoritetsbeslut
              när det gäller miljöskatter, bl.a. för att den vägen få fram de
              resurser som krävs för en skatteväxling så att vi kan få lägre
              beskattning inom tjänstesektorn. Det är där de många nya jobben
              kan skapas.
            </seg>
          </u>
          <u>
            <seg>
              I det perspektivet oroar det oss att socialdemokraterna är så
              vilsna i Europafrågan. Jag såg en sammanställning på hur den socialdemokratiska
              gruppen i
            </seg>
          </u>
          <u>
            <seg>
              Europaparlamentet röstat. I flera frågor var gruppen delad precis
              mitt itu. Här i riksdagen har vi ett kvittningssystem mellan partierna
              när vi är borta någon gång. Det slog mig att man skulle kunna
              spara en del pengar om socialdemokraterna införde ett kvittningssystem
              inom det egna partiet. Då kunde nejsocialdemokrater kvitta ut
              ja-socialdemokrater, så behövde man inte åka ner över huvud taget.
            </seg>
          </u>
          <u>
            <seg>
              Allvarligt talat tycker jag det är viktigt att socialdemokratin
              bestämmer sig för vad man vill med EU-
            </seg>
          </u>
          <u>
            <seg>
              medlemskapet och börjar driva det.
            </seg>
          </u>
          <u>
            <seg>
              Till sist vill jag säga några ord om Bosnien. Övergången ter
              sig naturlig, eftersom Europas oförmåga att ena sig om en linje
              när det gäller konflikten på
            </seg>
          </u>
          <u>
            <seg>
              Balkan har bidragit till att den konflikten har förlängts. För
              mig understryker detta hur viktigt det är att hitta arbetsformer
              på det utrikespolitiska området så att Europa kan agera mer samfällt.
            </seg>
          </u>
          <note>
            Maria Leissner har till Carl Bildt framfört sina och
          </note>
          <u>
            <seg>
              Folkpartiets välgångsönskningar inför hans oerhört viktiga men
              svåra medlingsuppdrag. Vi har inte alltid delat Carl Bildts uppfattning
              om hur Sverige bör agera i Bosnienfrågan, och det är klart att
              vi liksom många andra känner en fasa att resultatet av medlingsprocessen
              skall bli att etnisk rensning och väpnad aggression på något sätt
              belönas. Men samtidigt är det nödvändigt att parterna har en samtalsmöjlighet
              och att omvärlden genom medlarna verkar för en lösning som bygger
              på att en bestående fred också måste vara en rättvis fred.
            </seg>
          </u>
          <u>
            <seg>
              För mig illustrerar det som nu händer i Bosnien, när vi samtidigt
              firar 50-årsminnet av andra världskrigets slut, att Europa måste
              hitta samverkanslösningar som tvinnar oss så nära att krig inte
              bara framstår som en orimlighet utan också som en praktisk omöjlighet.
            </seg>
          </u>
          <note>
            (Applåder)
          </note>
          <note>
            Anf. 16 Statsminister INGVAR CARLSSON
          </note>
          <note>
            (s)
          </note>
          <u>
            <seg>
              Fru talman! Lars Leijonborg är orolig för splittringen inom socialdemokratin.
              Vi är i alla fall fortfarande en grupp som existerar - borgerligheten
              finns ju inte längre i det avseendet. Den är så uppsplittrad att
              den över huvud taget inte existerar som alternativ. Jag tror nog
              Lars Leijonborg har andra bekymmer än socialdemokratin på närmare
              håll.
            </seg>
          </u>
          <u>
            <seg>
              Vi skjuter inte beslut framför oss. Vi har fattat beslut om 120
              miljarder kronor för att sanera Sveriges statsfinanser. Det tyder
              inte på beslutsförlamning. Det är den starkaste budgetsanering
              som något OECD-land över huvud taget har genomfört.
            </seg>
          </u>
          <u>
            <seg>
              Vidare, Lars Leijonborg, hyser vi ingen skepsis mot småföretag.
              Vi vet att det är där den nya sysselsättningen måste skapas. Det
              är där vi måste expandera. Problemet är bara vilken politik vi
              behöver föra för att åstadkomma detta. Under den tid som Lars
            </seg>
          </u>
          <u>
            <seg>
              Leijonborgs partivänner satt i regeringen och hade ansvar för
              finansministerposten gick 50 000 småföretag i konkurs. Ni trodde
              nämligen att enbart sänkta skatter och någon sorts avreglering
              på arbetsrättens område skulle lösa det här.
            </seg>
          </u>
          <u>
            <seg>
              I går kväll redovisades i A-Ekonomi en undersökning om företagarnas
              inställning till skattesystemet och lagarna i Sverige. Den visade
              att det är få som tycker att detta är något egentligt problem.
              Problemet var att ni körde svensk ekonomi och efterfrågan i botten.
            </seg>
          </u>
          <u>
            <seg>
              Nu har på ett år 108 000 fler människor fått arbete. Därmed kommer
              vi att kunna skapa en efterfrågan.
            </seg>
          </u>
          <u>
            <seg>
              Därmed kommer småföretag att kunna leva igen.
            </seg>
          </u>
          <u>
            <seg>
              Därmed kommer optimism och framtidstro att uppstå.
            </seg>
          </u>
          <u>
            <seg>
              Det är så man måste driva politiken, om man inte har fastnat
              i förlegade nyliberala tankegångar.
            </seg>
          </u>
          <note>
            Anf. 17 LARS LEIJONBORG (fp) replik
          </note>
          <u>
            <seg>
              Fru talman! Jag tänkte den här gången inte fastna i den här skuldfrågan,
              inte gå i skuldfällan, så jag lämnar det.
            </seg>
          </u>
          <u>
            <seg>
              Jag tycker det räcker att se på fakta. Budgetsaneringen måste
              ju vara otillräcklig, eftersom de som skall låna oss pengar tycks
              tvivla på att vi har kontroll över statsutgifterna. I går hände
              något som man i och för sig inte skall överdriva men som ändå
              är litet illavarslande: Staten fick inte låna det man behövde
              låna. Riksgäldens emission misslyckades. Det är ett exempel på
              att det på marknaden finns en misstro mot den budgetsanering som
              drivs. Den borde vara ännu något tuffare.
            </seg>
          </u>
          <u>
            <seg>
              Det är riktigt att det är något fler i arbete nu än för ett år
              sedan, även om de flesta av dessa i och för sig tillkom före valet.
              Men det som vi politiker oftare borde påminna oss är att det i
              stort sett är lika många arbetslösa nu som för ett år sedan. Skillnaden
              är ju, såsom jag var inne på, att vi nu har en högkonjunktur.
            </seg>
          </u>
          <u>
            <seg>
              Slutligen vill jag säga att vad än företagarna hade sagt i den
              enkät som redovisades i TV kvarstår det faktum att nyföretagandet
              nu sjunker, enligt statistik som kom häromveckan. Eftersom även
              nu Ingvar
            </seg>
          </u>
          <u>
            <seg>
              Carlsson säger att det är nyföretagandet som är räddningen är
              ju det en katastrof.
            </seg>
          </u>
          <note>
            Anf. 18 Statsminister INGVAR CARLSSON
          </note>
          <note>
            (s)
          </note>
          <u>
            <seg>
              Fru talman! Jag förstår att Lars Leijonborg över huvud taget
              inte vill diskutera vad som hände under den borgerliga regeringsperioden.
              Vi skall visserligen i huvudsak ägna oss åt framtiden, men om
              nu Lars
            </seg>
          </u>
          <u>
            <seg>
              Leijonborg klagar över den socialdemokratiska politiken måste
              vi väl ändå något jämföra med vad ni gjorde under er egen tid.
              Annars inställer sig frågan: Om ni i dag vet precis exakt vad
              som skulle behöva göras, varför tillämpade ni inte det när ni
              hade er chans? Det gick ju åt rakt motsatt håll.
            </seg>
          </u>
          <u>
            <seg>
              Något fler är i arbete i dag, säger Lars Leijonborg.
            </seg>
          </u>
          <u>
            <seg>
              108 000 är ganska mycket.
            </seg>
          </u>
          <u>
            <seg>
              Det finns en misstro mot Sveriges ekonomi som är mycket stark
              - det är alldeles riktigt. Man har utomlands sett alltför många
              prognoser som gick åt fel håll.
            </seg>
          </u>
          <u>
            <seg>
              Vi har nu vidtagit åtgärder som gör att prognos efter prognos
              visar bättre och bättre siffror. Därför vågar jag påstå att vi
              nu börjar få fast mark under fötterna.
            </seg>
          </u>
          <u>
            <seg>
              Men det är ett långt arbete kvar innan vi har tillräckligt återställt
              styrkan i svensk ekonomi och fått ned arbetslösheten till acceptabla
              nivåer. Nu har vi den lägsta arbetslöshetssiffran sedan 1992,
              men det är inte tillräckligt. Vi måste fortsätta pressa ned den,
              tiondel för tiondel.
            </seg>
          </u>
          <note>
            Anf. 19 LARS LEIJONBORG (fp) replik
          </note>
          <u>
            <seg>
              Fru talman! Sverige har genom åren varit väldigt bra på ambitioner
              och löften. Vi har sagt att vi aldrig skall devalvera mer. Vi
              har sagt att vi skall hålla låg inflation. Men på varje punkt
              har vi svikit dem som har litat på oss.
            </seg>
          </u>
          <u>
            <seg>
              Frågan är hur det är nu. Göran Persson sade för några månader
              sedan att räntan måste ned. Det vore orimligt om den vid vårriksdagens
              slut låg över 10 %.
            </seg>
          </u>
          <u>
            <seg>
              Det gör den nu. Regeringen och Riksbanken har sagt att vi inte
              får ha en högre inflation än 2 %. Når den 3
            </seg>
          </u>
          <u>
            <seg>
              % är det den absolut högsta smärtgränsen. Nu är vi över 3 % -
              med de avtal som nu sluts är det åtminstone i det närmaste garanterat
              att vi kommer att hamna där. Men regeringen tycks inte dra några
              slutsatser av detta. Det är därför misstroendet mot svensk ekonomi
              kvarstår, och det är därför vi inte får fram de nya jobb som skulle
              behövas.
            </seg>
          </u>
          <u>
            <seg>
              Anf. 20 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Jag tyckte det var intressant att höra vad Lars Leijonborg
              sade om vad han ville att Socialdemokraterna skulle säga. Då skall
              jag säga vad jag skulle vilja att ni i Folkpartiet sade. Jag skulle
              vilja att ni sade: Låt oss fortsätta ett samarbete för att försvara
              välfärden.
            </seg>
          </u>
          <u>
            <seg>
              Vänsterpartiet och Folkpartiet har ju varit duktiga på att samarbeta
              kring de här frågorna. Det har gällt den generella välfärden,
              och även andra viktiga frågor som flykting- och biståndspolitik.
              Men just välfärdsfrågorna är ju de som står på dagordningen i
              dag. Vad jag inte begriper är varför Folkpartiet ger sig i väg
              ut i en ekonomisk politik som innebär nedskärningar inom barnomsorgen,
              skolan, sjukvården, äldreomsorgen, kulturen - bastryggheten i
              våra vardagsliv. Det är dessutom en ekonomisk politik som innebär
              att ungefär 100 000 kvinnojobb försvinner de kommande åren. Det
              får jag inte att gå ihop med ert fagra tal om välfärd och jämställdhet
              - jämställdheten brukar ju vi samarbeta omkring.
            </seg>
          </u>
          <note>
            Anf. 21 LARS LEIJONBORG (fp) replik
          </note>
          <u>
            <seg>
              Fru talman! Jag kan säga precis det Gudrun
            </seg>
          </u>
          <u>
            <seg>
              Schyman önskar. Trots att vi har en del känslomässiga svårigheter
              att samarbeta med Vänsterpartiet på grund av dess historiska bakgrund
              skall vi ändå samverka med alla krafter för att försvara välfärden,
              för att försvara en generös flyktingpolitik, för att försvara
              en progressiv jämställdhetspolitik. Gudrun Schyman kan lita fullständigt
              på Folkpartiet!
            </seg>
          </u>
          <u>
            <seg>
              Jag förmodar att Gudrun Schyman med sitt inlägg syftade på en
              del besparingar som nu sker i kommuner och landsting. De är ett
              resultat av att pengarna är slut. Det är så att säga en politisk
              nödvändighet att ta tag i det faktum att vi har kommit till vägs
              ände när det gäller skattehöjningar. Det finns ingen annan väg
              än att effektivisera den offentliga sektorn, och det kan också
              innebära uppsägningar i kommuner och landsting. Men det är ju
              oerhört viktigt att vi får ordning på svensk ekonomi - jag talade
              om det i mitt anförande -
            </seg>
          </u>
          <u>
            <seg>
              och de här besparingarna syftar till just det. Det är viktigt
              bl.a. av det skälet att det någon gång måste bli ett slut på dessa
              nedskärningar - jag håller helt med
            </seg>
          </u>
          <u>
            <seg>
              Gudrun Schyman om att vården, omsorgen och utbildningen är fundament
              i välfärdspolitiken som vi måste vara oerhört rädda om.
            </seg>
          </u>
          <u>
            <seg>
              Anf. 22 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Det är klart att man kan säga, som
            </seg>
          </u>
          <u>
            <seg>
              Lars Leijonborg gör, att det här är ett resultat av att pengarna
              är slut. Men det handlar ju om hur vi fördelar de pengar som finns.
              Det handlar ju om vad vi väljer att satsa de kronor och ören på
              som vi har i statskassan. Det handlar ju om hur mycket vi vill
              föra in och hur mycket vi vill dela ut, var vi vill ta pengarna
              och hur vi vill fördela dem. Detta är en fråga om fördelning.
            </seg>
          </u>
          <u>
            <seg>
              Jag förstår inte hur Folkpartiet kan välja att fördela på ett
              sådant sätt att ni väljer att dra bort pengar från just kommunerna,
              som har hand om omsorgen, välfärden och grundtryggheten och där
              en övervägande del av kvinnojobben finns. Det är ju det ni gör
              i er ekonomiska politik. Ni gör indragningar på 9 miljarder kronor
              de kommande åren. Det innebär att 100
            </seg>
          </u>
          <u>
            <seg>
              000 jobb försvinner. Det är ett obegripligt val!
            </seg>
          </u>
          <note>
            Anf. 23 LARS LEIJONBORG (fp) replik
          </note>
          <u>
            <seg>
              Fru talman! Vi ser med väldig oro på den utveckling som nu pågår
              i flera kommuner och landsting där vårdgarantierna upphör, köerna
              förlängs och segregationsproblemen tilltar. Ändå är det tyvärr
              så att vi inte har några pengar att fördela. Det vi fördelar är
              ju underskott! Om statsbidraget till kommunerna skulle öka skulle
              möjligen kommunernas underskott minska, men statens underskott
              skulle ju då öka i stället.
            </seg>
          </u>
          <u>
            <seg>
              Om Gudrun Schyman menar att vi skall ta pengarna från företagen
              eller "de rika" måste jag säga att inte heller det är någon lösning.
              Det försämrar bara ytterligare Sveriges ekonomiska utveckling.
              Tyvärr finns det alltså ingen enkel lösning på detta problem.
            </seg>
          </u>
          <u>
            <seg>
              På den här punkten instämmer jag i den kritik som har riktats
              mot Vänsterpartiet för populism. De pengar som Gudrun Schyman
              nu lovar kommunerna existerar tyvärr inte.
            </seg>
          </u>
          <note>
            Anf. 24 BIRGER SCHLAUG (mp) replik
          </note>
          <u>
            <seg>
              Fru talman! Alla ni som lyssnar på radio och ser på TV! Pengarna
              är slut, sade Lars Leijonborg. Samtidigt sitter samma politiker
              som säger att pengarna är slut och trycker på den knapp här i
              Sveriges riksdag som innebär att man skall satsa 55,8 miljarder
              kronor på inköp av nya vapen de närmaste tio tolv åren. 55,8
            </seg>
          </u>
          <u>
            <seg>
              miljarder - det är vad man drar undan från kommunerna, från skolan,
              från barnomsorgen, från sjukvården under tolv års tid.
            </seg>
          </u>
          <u>
            <seg>
              Då frågar man sig: Vilket är det största hotet? Är det militärt?
              Eller är det sociala hotet det största?
            </seg>
          </u>
          <u>
            <seg>
              Pengarna är inte slut, men de slösas på fel saker.
            </seg>
          </u>
          <u>
            <seg>
              De slösas på militära vapen, på nyinvesteringar i vapen och på
              en medlemsavgift till EU på 20 miljarder - det har vi råd med!
              Pengarna är inte slut, men de används på fel sätt, Lars Leijonborg.
            </seg>
          </u>
          <u>
            <seg>
              Lars Leijonborg var också inne på jämställdheten och arbetslösheten.
              Det var en del goda saker han sade där. Folkpartiet och Miljöpartiet,
              och för övrigt även Vänsterpartiet, är ju överens när det gäller
              jämställdheten. Men jag förstår inte varför Folkpartiet då inte
              inser att det inte är någon naturlag att vi skall ha
            </seg>
          </u>
          <u>
            <seg>
              40 timmars arbetsvecka. 40 timmars arbetsvecka införde vi en
              gång i tiden när samhället såg ut på ett annat sätt. Samhället
              har förändrats. Då måste vi anpassa normalarbetstiden till verkligheten.
              Det kan ge jobb, det ökar jämställdheten och det ökar livskvaliteten.
              Varför ser Folkpartiet så statiskt på arbetstiden?
            </seg>
          </u>
          <u>
            <seg>
              När jag sedan hörde Folkpartiets företrädare tala om skatteväxling
              blev jag riktigt orolig. Folkpartiet har inte förstått någonting
              - tyvärr! Lars Leijonborg säger att man skall höja miljöskatterna
              för att kunna sänka skatten på tjänster. Det blir inte roligt
              för en industriarbetare i Sverige! Vitsen med de höjningar av
              energiskatter och miljöskatter som då drabbar näringslivet och
              basindustrin var ju att man i viss mån skulle kompensera dem genom
              att sänka arbetsgivaravgifterna också för dem. Det är ju på det
              sättet vi kan åstadkomma en dynamisk utveckling. Vi kan ju inte
              bara lägga kostnader på ett område och subventionera ett annat!
              Det är inte hållbart.
            </seg>
          </u>
          <u>
            <seg>
              Det vore intressant att få besked från Folkpartiet om var ni
              står när det gäller ett svenskt medlemskap i
            </seg>
          </u>
          <u>
            <seg>
              NATO. Det finns ju de inom EU - senaste budet kom från Tyskland
              - som säger att man självklart måste vara med i NATO om man skall
              vara med i EU. Det är kanske också Folkpartiets linje. Det vore
              intressant att få det utvecklat.
            </seg>
          </u>
          <u>
            <seg>
              Valutaunionen gillar Folkpartiet skarpt. Samtidigt pratar Lars
              Leijonborg om individens rätt att bestämma, individens rätt att
              påverka. Blir Sverige medlem i
            </seg>
          </u>
          <u>
            <seg>
              EU:s valutaunion har ju individen inte mycket att säga till om
              över huvud taget. Det är t.o.m. så att individen
            </seg>
          </u>
          <u>
            <seg>
              - den som Folkpartiet säger sig skydda - måste betala skatt som
              kommer att gå till att betala böter till Bryssel om Sverige inte
              gör vad Bryssel bestämmer när det gäller den ekonomiska politiken.
              Sådana är ju spelreglerna i valutaunionen. Är det frihet, Lars
              Leijonborg?
            </seg>
          </u>
          <note>
            Anf. 25 LARS LEIJONBORG (fp) replik
          </note>
          <u>
            <seg>
              Fru talman! Pengarna är slut, och min debattid är snart slut,
              så jag hinner inte gå in på alla de här frågorna.
            </seg>
          </u>
          <u>
            <seg>
              När det gäller försvaret förstår jag inte varför Birger Schlaug
              tar upp den frågan med mig. Vi är fullständigt överens om att
              försvarskostnaderna kan skäras ned kraftigt. Vi väntar bara på
              förslag från Thage
            </seg>
          </u>
          <u>
            <seg>
              Peterson om hur en sådan nedskärning kan genomföras.
            </seg>
          </u>
          <u>
            <seg>
              När det gäller arbetstiden är problemet just att pengarna är
              slut. Då kan man inte jobba mindre, utan då behöver man jobba
              mer.
            </seg>
          </u>
          <u>
            <seg>
              Något svenskt NATO-medlemskap är, som Lars
            </seg>
          </u>
          <u>
            <seg>
              Tobisson tidigare svarade, inte aktuellt nu, men vi utesluter
              inte att det i Europa kan uppstå ett säkerhetspolitiskt läge där
              det är mycket naturligt att Sverige blir medlem av NATO.
            </seg>
          </u>
          <u>
            <seg>
              Vi är intresserade av EMU-samarbetet just för att det är ett
              sätt att fördjupa det europeiska samarbetet och få fram flera
              jobb och - det borde Birger Schlaug gilla - att motverka marknadskrafternas
              härjningar; de som nu spekulerar mot den svenska kronan får då
              mycket svårare att göra det.
            </seg>
          </u>
          <note>
            Anf. 26 BIRGER SCHLAUG (mp) replik
          </note>
          <u>
            <seg>
              Fru talman! Jag är litet förvånad över att Lars
            </seg>
          </u>
          <u>
            <seg>
              Leijonborg säger det han säger. Lars Leijonborg och andra folkpartister
              och vänsterpartister - ja, alla utom miljöpartisterna - satt här
              och röstade för att vi skall inteckna 55,8 miljarder de närmaste
              åren för inköp av militärt material, Arthur, Bill och allt vad
              de olika vapensystemen heter. Samtidigt säger samma politiker
              i den här riksdagen att vi inte längre har råd med vård och omsorg,
              vi måste skära.
            </seg>
          </u>
          <u>
            <seg>
              Då måste man ändå fråga sig: Vad är hotet mot Sverige i dag?
              Vad är hotet mot demokratin i dag? Jo, det är de ökade klyftorna
              i Sverige.
            </seg>
          </u>
          <u>
            <seg>
              När det gäller arbetslösheten gick Lars Leijonborg tyvärr i en
              fälla, och det är synd. Vi behöver jobba mer och inte mindre,
              sade han, och därför kan vi inte sänka arbetstiden. Men om vi
              sänker arbetstiden och delar på jobben, då jobbar vi ju lika mycket
              totalt, men vi är fler som delar på jobben. 40 timmars arbetsvecka
              är ingen naturlag. Vi måste dela på jobben.
            </seg>
          </u>
          <u>
            <seg>
              Vi måste sänka arbetstiden. Det handlar om livskvalitet, fler
              jobb och jämställdhet.
            </seg>
          </u>
          <note type="speaker">
            Anf. 27 GUDRUN SCHYMAN (v)
          </note>
          <u>
            <seg>
              Fru talman! Jag blir ibland anklagad för att ställa för många
              frågor och ge för få svar. Jag har blivit det också i dag, av
              Olof Johansson.
            </seg>
          </u>
          <u>
            <seg>
              Jag tror faktiskt det är viktigt att man lär sig att ställa frågor,
              att man har en viss ödmjukhet i politiken och inte alltid tror
              att man har de rätta svaren.
            </seg>
          </u>
          <u>
            <seg>
              Jag tror framför allt att det är en konst att ställa de riktiga
              frågorna. Det leder oftast också till de riktiga svaren.
            </seg>
          </u>
          <u>
            <seg>
              Det finns en del saker som jag frågar mig utifrån den utveckling
              vi nu är inne i. En sådan fråga gäller mitt privatliv i den bemärkelsen
              att jag är mamma.
            </seg>
          </u>
          <u>
            <seg>
              Jag har två tonåriga barn som jag ensam är ansvarig för i vardagen.
              Min dotter är fyllda 15 år. Vi bor utanför stan, men hon börjar
              åka in till stan för att hälsa på kompisar. Hon skall ut till
              andra förorter.
            </seg>
          </u>
          <u>
            <seg>
              Hon skall passera Slussen och T-centralen, hon skall byta tåg
              och åka hit och dit. Jag känner mig orolig när hon är ute och
              åker. Jag känner mig inte lugn förrän hon har kommit hem på kvällen.
              Med alla resor kanske det inte blir förrän klockan två på natten
              med sista bussen.
            </seg>
          </u>
          <u>
            <seg>
              Detta oroar mig, och jag tror att jag delar den oron med väldigt
              många föräldrar.
            </seg>
          </u>
          <u>
            <seg>
              Jag känner mig orolig för hur det skall gå för henne när hon
              går ut nian nästa år. Får hon en gymnasieplats? Kommer den platsen
              att leda till jobb?
            </seg>
          </u>
          <u>
            <seg>
              Jag har inte alltid de rätta svaren när hon frågar mig om miljöförstöring,
              om hur det blir med framtiden. Det är en oro som jag delar med
              henne.
            </seg>
          </u>
          <u>
            <seg>
              Jag har en mamma som är litet över 80 år och som fick ont i benet
              i påskas. Hon låg inne på sjukhus ett tag, blev väl omhändertagen
              på Danderyd. De visste inte vad det var. Nu är hon hemma, men
              skall gå på omläggningar. Men man stänger igen på sjukhuset.
            </seg>
          </u>
          <u>
            <seg>
              Läkarna är borta. Hela avdelningar skall stänga. De som följde
              hennes fall är inte där längre. Husläkaren har gått på semester,
              vårdcentralen stänger.
            </seg>
          </u>
          <u>
            <seg>
              Hon är orolig, och den oron gör att hon säkert går fem gånger
              extra till den läkare som står till buds.
            </seg>
          </u>
          <u>
            <seg>
              Detta oroar mig.
            </seg>
          </u>
          <u>
            <seg>
              Jag har varit förälder, jag har varit dotter, jag har varit den
              människa jag är i ganska många år och följt den här utvecklingen.
              Jag är socialarbetare så jag känner ganska väl till hur det är.
              Jag tycker att den här utvecklingen är oroande, som så fjärmar
              sig ifrån det som är trygghet i människors vardag.
            </seg>
          </u>
          <u>
            <seg>
              Jag ser den tudelning, som jag talade om tidigare, som ett mycket
              oroande tecken. Jag ser kopplingen mellan ungdomarnas situation,
              de för stora klasserna i skolorna, bristen på möjligheter för
              unga människor att bli erkända, sedda, känna trygghet. Den kopplingen
              leder mig över till det våld vi ser i dag.
            </seg>
          </u>
          <u>
            <seg>
              Arbetslösheten är en motor, en kärna i denna problematik. Det
              går inte att fostra människor som inte känner en tillhörighet,
              som inte blir sedda, älskade, uppskattade, som inte känner att
              det finns en framtid, den ljusnande framtid som skall vara vår.
            </seg>
          </u>
          <u>
            <seg>
              Det är vårt ansvar som politiker att se till att vi skapar den
              verklighet, den framtid som gör det möjligt för både våra barn
              och barnbarn och våra gamla föräldrar att känna en trygghet och
              en ro i livet. Jag tycker inte vi är särskilt framgångsrika.
            </seg>
          </u>
          <u>
            <seg>
              Jag blir ofta väldigt besviken på den politiska debatten, just
              för att den handlar om historien, om dåtiden, ibland litet hastigt
              om nutiden, men nästan aldrig om framtiden. Jag blir också besviken
              över att den politiska debatten förs på en nivå som utestänger
              så väldigt många människor. Hur många av dem som suttit och lyssnat
              i dag har begripit vad man talar om här? Hur många känner sig
              berörda över huvud taget av det som sägs från denna talarstol?
              Hur många känner till konvergenskraven och alla de tjusiga ord
              vi slänger omkring oss?
            </seg>
          </u>
          <u>
            <seg>
              När det självklara plötsligt har blivit det omöjliga, då har
              vi hamnat fel i politiken.
            </seg>
          </u>
          <u>
            <seg>
              Självklart borde det vara bättre att människor får arbeta än
              att gå på bidrag och sitta passivt arbetslösa framför en TV. Men
              när det sista har blivit norm, då är vi fel ute.
            </seg>
          </u>
          <u>
            <seg>
              Självklart borde det vara bättre att fler människor jobbar sex
              timmar, än att färre jobbar åtta och därtill övertid, och resten
              är arbetslös. Men när en sådan enkel lösning framställs som omöjlig,
              då är det något fel.
            </seg>
          </u>
          <u>
            <seg>
              När vi inte har råd att arbeta, inte har råd att vara arbetslösa,
              inte har råd att spara, inte har råd att handla, då har vi inte
              råd att leva.
            </seg>
          </u>
          <u>
            <seg>
              Pengarna är slut, säger man. Det måste vara något grundläggande
              fel i dessa resonemang.
            </seg>
          </u>
          <u>
            <seg>
              Jag kan inte förstå varför vi inte skulle kunna höja den politiska
              debatten och utgå ifrån verkligheten och mer tala om det önskvärda.
              Det framtida samhälle som vi vill skapa, hur skall det se ut?
              Det finns inte givna lösningar på allting. Vi måste formulera
              frågorna, Olof Johansson. Vad är det för samhälle vi vill ha?
              Vad är det för värderingar som vi vill ha? Hur skall vi utveckla
              den framtida arbetsmarknaden, den framtida välfärden?
            </seg>
          </u>
          <u>
            <seg>
              Det är väl klart att de gamla institutionerna, de gamla lösningarna,
              inte är giltiga i den nya tid som vi lever i. Vi måste tänka nytt.
              Nytt när det gäller arbetslivet, nytt när det gäller utbildningen,
              välfärden, kulturen. Vi måste bryta ner de gamla institutionerna
              och mönstren som i dag låser oss fast i gamla tankebanor och som
              försvårar för oss att genomföra sådana enkla saker som sex timmars
              arbetsdag.
            </seg>
          </u>
          <u>
            <seg>
              Nu säger man att det inte kan genomföras för vi har inte råd
              därför att det är olika portmonnäer.
            </seg>
          </u>
          <u>
            <seg>
              Landstinget är arbetsgivare, men det är staten som står för a-kassan.
              En så enkel sak omöjliggörs därför att vi har sektorsgränser som
              förhindrar självklara lösningar.
            </seg>
          </u>
          <u>
            <seg>
              Varför har vi inte ett självklart samarbete inom den gemensamma
              sektorn, som utgår ifrån medborgarperspektivet, från oss människor
              som lever här och nu, våra behov av trygghet, utbildning, omsorg,
              kultur? Att vi inte organiserat vårt samhälle på det sättet hittills
              får väl ändå inte innebära att vi inte kan tänka framåt och tänka
              nytt.
            </seg>
          </u>
          <u>
            <seg>
              Jag blir upprörd när vi i Vänsterpartiet beskylls för att vi
              ställer de här enkla frågorna. För att vi diskuterar de här vardagsnära
              frågorna så beskylls vi för att vara populister.
            </seg>
          </u>
          <u>
            <seg>
              Vad jag förstår betyder populism att man gör saker och ting lättförståeliga
              och att man talar om det som många människor känner sig berörda
              av och som angår dem och att man kommer med lösningar som många
              människor tycker är bra. Ordet har fått en dålig klang därför
              att man sammankopplar det med att inte ta ansvar för dessa lösningar,
              att man säger en sak, men gör någonting annat. Så är det faktiskt
              inte med vår politik. Vi har faktiskt pengar till det vi föreslår.
            </seg>
          </u>
          <u>
            <seg>
              När vi föreslår sex timmars arbetsdag avsätter vi en miljard
              kronor för att detta skall kunna bli verklighet, så att företag
              skall kunna ansöka om pengar.
            </seg>
          </u>
          <u>
            <seg>
              När vi säger att vi inte vill sänka ersättningen från a-kassan
              så avsätter vi pengar till detta. Vi utgår ifrån en självklar
              rättvisetanke som jag tror att vi delar med många i detta land.
              Tjänar man 130 000 betalar man en viss skatt; tjänar man över
              200 000 om året så kan man betala litet mer; och tjänar man 300
              000 om året kan man betala ännu litet mer. Jag tror att många
              instämmer i detta, om pengarna går till det som vi alla har behov
              av.
            </seg>
          </u>
          <u>
            <seg>
              På samma sätt är det inom företagssektorn. Har man ett stort
              företag som går väldigt bra, man har gjort alla sina avskrivningar
              och har ändå 50 miljoner i vinst, så tycker vi att det kan vara
              rimligt att man avsätter en värnskatt för att gynna de små företagen
              genom att sänka skatten för dem, så att vi får fart på hjulen.
              Det är en omfördelning som bygger på rättvisa och solidaritet.
              Det är ingen befängd idé, och jag tror att många i det här landet
              delar den.
            </seg>
          </u>
          <u>
            <seg>
              Jag tror också att många delar uppfattningen att det inte bara
              handlar om pengar utan också om miljöfrågorna. Vi måste betala
              av på miljöskulden. Det går inte att bortse från det, och problemen
              är globala.
            </seg>
          </u>
          <u>
            <seg>
              Det går att få en samstämmighet kring dessa frågor om vi vågar
              tänka nytt och om vi vågar tänka framåt - inte gamla lösningar
              utan nya. Vi står i en ny tid med nya problem.
            </seg>
          </u>
          <u>
            <seg>
              Jag menar att detta inte är populism; det är att faktiskt ta
              sig an de problem som finns och som många människor berörs av.
            </seg>
          </u>
          <u>
            <seg>
              Jag tror att det finns en grund för detta. Vänsterpartiet utgör
              inte något uppsamlingsheat för missnöjda socialdemokrater, utan
              vi arbetar med de politiska sakfrågorna. Vi har en framtidsinriktning
              och en vision om ett samhälle i rättvisa, byggt på en solidaritet
              som utgår ifrån varje människas lika värde.
            </seg>
          </u>
          <u>
            <seg>
              Detta har man sagt i många år, men det är lika giltigt i dag
              som för hundra år sedan. Vi är också medvetna om att möjligheterna
              att ta oss till detta samhälle finns i politiken. Politiken är
              de svagas vapen, ekonomin de starkas, sade man förr i arbetarrörelsen,
              och också det är giltigt än i dag.
            </seg>
          </u>
          <u>
            <seg>
              Det är därför som vi måste utveckla politiken; den är vårt sätt
              att skapa det samhälle som vi vill ha. Jag är besviken på att
              arbetarrörelsens större parti har lämnat dessa visioner.
            </seg>
          </u>
          <note>
            (Applåder)
          </note>
          <note>
            Anf. 28 Statsminister INGVAR CARLSSON
          </note>
          <u>
            <seg>
              (s) replik
            </seg>
          </u>
          <u>
            <seg>
              Fru talman! Gudrun Schyman efterlyste i början av sitt inlägg
              en mer principiell, framtidsinriktad debatt, och mot slutet sade
              hon att de inte ville vara populister utan klara ut vilken deras
              vision är.
            </seg>
          </u>
          <u>
            <seg>
              Jag vill då ställa en grundläggande ideologisk fråga till Gudrun
              Schyman.
            </seg>
          </u>
          <u>
            <seg>
              Vänsterns partisekreterare Lars Ohly sade den 7
            </seg>
          </u>
          <u>
            <seg>
              januari i år - 1995 - i TV 2: Jag har alltid kallat mig både
              kommunist och socialist och det fortsätter jag att göra.
            </seg>
          </u>
          <u>
            <seg>
              Talar partisekreteraren i Gudrun Schymans parti sanning när han
              säger att han fortfarande är kommunist?
            </seg>
          </u>
          <u>
            <seg>
              Anf. 29 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Jag utgår från att vår partisekreterare inte ljuger.
              Han är medlem i ett demokratiskt, socialistiskt vänsterparti,
              som inte är ett kommunistiskt parti.
            </seg>
          </u>
          <note>
            Anf. 30 Statsminister INGVAR CARLSSON
          </note>
          <u>
            <seg>
              (s) replik
            </seg>
          </u>
          <u>
            <seg>
              Fru talman! Gudrun Schyman har tidigare i dag sagt att hon vill
              ha debatt, att det är viktigt att ställa de rätta frågorna.
            </seg>
          </u>
          <u>
            <seg>
              Nu ställer jag den grundläggande frågan, om
            </seg>
          </u>
          <u>
            <seg>
              Vänsterpartiet i Sverige som andra man i partiet och närmaste
              medarbetare till Gudrun Schyman har en person som fortfarande
              är kommunist.
            </seg>
          </u>
          <u>
            <seg>
              Är detta möjligt efter kommunismens sammanbrott, efter avslöjandet
              av denna ideologis oförmåga att ta ansvar för människors sociala
              trygghet - den ideologi som har ställt till ett fullständigt obeskrivligt
              elände när det gäller miljön i världen och som har trampat på
              människor frihet och rättigheter?
            </seg>
          </u>
          <u>
            <seg>
              Är partisekreteraren i Vänsterpartiet i dag kommunist? Alla som
              har lyssnat på denna debatt får döma av Gudrun Schymans svar,
              både här i kammaren och utanför.
            </seg>
          </u>
          <u>
            <seg>
              Men om Vänsterpartiet vill tas på allvar räcker det inte med
              att ställa frågor. Man måste kunna ge svar på de grundläggande
              frågor som ställs, svar som är upplysande för väljarna.
            </seg>
          </u>
          <u>
            <seg>
              Man har tagit bort ordet kommunist från partibeteckningen men
              väljer en partisekreterare som betecknar sig själv som kommunist.
              Vad är taktik och vad är verklig omprövning? Gudrun Schyman deklarerar
              en åsikt och partisekreteraren Ohly den rakt motsatta.
            </seg>
          </u>
          <u>
            <seg>
              Svara nu, Gudrun Schyman! Vad står Vänsterpartiet för?
            </seg>
          </u>
          <u>
            <seg>
              Anf. 31 GUDRUN SCHYMAN (v) replik
            </seg>
          </u>
          <u>
            <seg>
              Fru talman! Jag tyckte att jag var mycket tydlig när jag sade
              att Vänsterpartiet är ett modernt, demokratiskt, socialistiskt
              parti, som står för de grundläggande värderingar som vi delar
              med socialdemokraterna. Historiskt sett kommer vi från samma parti,
            </seg>
          </u>
          <note>
            Ingvar Carlsson.
          </note>
          <u>
            <seg>
              Arbetarrörelsens grundläggande värderingar om rättvisa, solidaritet
              och respekt för varje människas lika värde är grunden för det
              parti som jag företräder.
            </seg>
          </u>
          <u>
            <seg>
              I mitt parti finns medlemmar som rubricerar sig själva som kommunister.
              De har en vision om det klasslösa samhället, där människor skall
              kunna leva i jämlikhet utan att kliva på varandra och utan att
              olika klasser förtrycker varandra.
            </seg>
          </u>
          <u>
            <seg>
              Jag kan känna sympati för den visionen, men för mig innebär kommunism
              mycket av det som Ingvar
            </seg>
          </u>
          <u>
            <seg>
              Carlsson tog upp, t.ex. förtryck och partidiktatur. Det vill
              inte jag vara med om, och därför är jag ordförande i ett parti
              som är socialistiskt.
            </seg>
          </u>
          <note type="speaker">
            Anf. 32 BIRGER SCHLAUG (mp)
          </note>
          <u>
            <seg>
              Fru talman! Här bränns det broar på löpande band, tycks det som.
              Denna pinsamma debatt var intressant på många sätt.
            </seg>
          </u>
          <u>
            <seg>
              När jag hörde de tre första talarna i dag funderade jag över
              om politik måste vara så tråkig. Måste den vara så visionslös
              och kemiskt fri från drömmar om ett annat samhälle? Det blev något
              bättre nu på slutet, där det i alla fall hettade till litet grand.
            </seg>
          </u>
          <u>
            <seg>
              Vi måste utgå från en dröm om ett annat samhälle.
            </seg>
          </u>
          <u>
            <seg>
              Vi skall ju inte bara förvalta det vi har utan även ta steget
              in i 2000-talet.
            </seg>
          </u>
          <u>
            <seg>
              Då måste vi kunna tänka nytt. Vi måste släppa gamla idéer och
              skygglappar och se framåt. Vi måste se de hot som finns. Det är
              inte roligt alla gånger, men vi kan också se de lösningar som
              finns.
            </seg>
          </u>
          <u>
            <seg>
              Det största akuta hotet just nu, förutom det ekologiska hotet,
              är det sociala hotet. Vi är på väg att få ett samhälle med större
              klyftor, där allt fler känner sig utanför och där våldet är en
              del av vardagen i snart sagt varje kommun och varje stad.
            </seg>
          </u>
          <u>
            <seg>
              Hur svarar regeringen på detta? Hur svarar riksdagen och majoriteten
              av våra politiker på detta?
            </seg>
          </u>
          <u>
            <seg>
              Jo, genom att öka klyftorna i samhället - genom att dra undan
              pengar från skola och barnomsorg, genom att minska barnbidraget
              och a-kassan också för dem som redan lever under social stress.
              Detta är ingen god grogrund för ett bra samhälle.
            </seg>
          </u>
          <u>
            <seg>
              Fru talman! Alla ni som lyssnar och ser på TV!
            </seg>
          </u>
          <u>
            <seg>
              Från denna sal i Sveriges riksdag bedrivs en politik som ökar
              alla förutsättningar för att de som växer upp i dag skall må dåligt.
              Detta blir följden av den ekonomiska politik som faktiskt förs.
            </seg>
          </u>
          <u>
            <seg>
              Det är inte någon naturlag att man måste skära på just de områden
              som har med människor, barn och utbildning att göra. Det finns
              andra områden att skära på.
            </seg>
          </u>
          <u>
            <seg>
              Jag tog upp denna fråga förut: Hur kommer det sig att samma politiker
              som skär i bidragen till kommunerna, i sådant som drabbar skola
              och barnomsorg, samtidigt säger ja till stora satsningar på det
              militära försvaret? De tecknar t.o.m. in 55,8 miljarder kronor
              för inköp av nya vapen!
            </seg>
          </u>
          <u>
            <seg>
              Det största hotet är inte militärt i dag. Lösningarna finns inte
              i nya vapen; lösningarna finns i en ny vision om ett solidariskt
              och rättvist samhälle som är ekologiskt hållbart.
            </seg>
          </u>
          <u>
            <seg>
              Budskapet från Sveriges riksdag nådens år 1995 är kärvt: Mänskliga
              aktiviteter måste skäras ned. Vi har inte råd med dem.
            </seg>
          </u>
          <u>
            <seg>
              Jag hävdar att detta budskap är fantasilöst, färglöst och bygger
              på grånande tankar och idéer.
            </seg>
          </u>
          <u>
            <seg>
              Vi måste ha visioner om det goda samhället! Det rättvisa samhället
              där människor känner delaktighet!
            </seg>
          </u>
          <u>
            <seg>
              Ett samhälle som är gjort för människor av kött och blod - inte
              bara för pengar! Ett samhälle som är socialt och ekologiskt hållbart!
              Ett samhälle där vi politiker har lärt oss vad som är viktigt
              i livet för varje människa!
            </seg>
          </u>
          <u>
            <seg>
              Den dagen man ligger på sin dödsbädd och skall summera är frågan
              vad som egentligen är viktigt. Är det resorna till Bryssel? Eller
              kanske det rent av är doften av nytvättade lakan och upplevelsen
              av att barnen kommer hem från skolan? Är det kanske detta som
              är värdet? Eller består värdet här i livet bara av att man konsumerar
              och äger mer och mer?
            </seg>
          </u>
          <u>
            <seg>
              Vi måste ställa de här frågorna, och vi måste också ge svar.
              Miljöpartiet ger svar. Vi menar att framtidens vision inte ligger
              i att vi skall köpa mer och äga mer utan att vi skall leva mer,
              känna mer, älska mer och kanske t.o.m. gråta och skratta mer.
              Det är det som är värdet i livet.
            </seg>
          </u>
          <u>
            <seg>
              Det går att bygga ett bra samhälle. Jag är helt övertygad om
              det. Men vi måste tänka nytt.
            </seg>
          </u>
          <u>
            <seg>
              För det första måste vi slå fast att jämställdhet och jämlikhet
              är effektivt. Får man säga så i Sverige nu när Bo Södersten, professorn
              i Lund, verkar ha blivit något slags gud både för Moderaterna
              och Folkpartiet och även för delar av socialdemokratin? Jag tror
              dock inte att han är det för Ingvar Carlsson - tack och lov.
            </seg>
          </u>
          <u>
            <seg>
              Jämlikhet är effektivt! Låt oss slå fast det en gång för alla.
            </seg>
          </u>
          <u>
            <seg>
              För det andra måste vi sänka arbetstiden. 40-
            </seg>
          </u>
          <u>
            <seg>
              timmarsveckan är ingen naturlag. Vi måste anpassa arbetstiden
              till verkligheten. En gång i tiden var det bra med 40-timmars
              arbetsvecka, det är det inte i dag.
            </seg>
          </u>
          <u>
            <seg>
              Vi måste sänka arbetstiden och dela jobben. Det ökar livskvaliteten,
              ger fler jobb och ökar jämställdheten.
            </seg>
          </u>
          <u>
            <seg>
              Sänker vi redan om ett halvår till 35 timmar i veckan kan vi
              snabbt skapa ungefär 130 000 nya jobb.
            </seg>
          </u>
          <u>
            <seg>
              Det är människor som i dag står utanför arbetsmarknaden som kan
              komma in. Då säger politikerna och majoriteten att det inte går.
              40 timmars arbetstid är en naturlag. Så skall det vara och så
              har det alltid varit -
            </seg>
          </u>
          <note>
            åtminstone sedan 1972.
          </note>
          <u>
            <seg>
              Vi måste tänka nytt. Vi måste anpassa de politiska spelreglerna
              till verkligheten.
            </seg>
          </u>
          <u>
            <seg>
              För det tredje måste vi se till att det som är hållbart långsiktigt
              också blir lönsamt kortsiktigt. Det kan vi göra genom en skatteväxling,
              dvs. genom att sänka skatt och avgifter på arbete och i stället
              höja på energi, råvaror och utsläpp. Det skapar fler jobb, teknikutveckling
              och en bra framtid. Det skapar grunden för ett bra kretsloppssamhälle.
            </seg>
          </u>
          <u>
            <seg>
              Vi måste se till att det som är hållbart långsiktigt också blir
              lönsamt kortsiktigt. I dag är det precis tvärtom. Det som inte
              är hållbart långsiktigt är ofta lönsamt kortsiktigt. Inte heller
              det är en naturlag. Det är följden av de politiska spelregler
              och ekonomiska styrmedel som vi i den här kammaren har fattat
              beslut om.
            </seg>
          </u>
          <u>
            <seg>
              Det värsta är faktiskt att om politiker inte hade funnits och
              ställt till det med ekonomiska styrmedel som har gött miljöförstöringen
              hade miljöförstöringen inte varit så illa som den är. Politiker
              har totalt sett ställt till det mera än de har löst.
            </seg>
          </u>
          <u>
            <seg>
              För det fjärde måste vi sanera statens finanser så att välfärdens
              kärna inte drabbas. Jag trodde att det rent ideologisk i den här
              kammaren borde finnas en stor majoritet för just detta. Men så
              är det uppenbarligen inte.
            </seg>
          </u>
          <u>
            <seg>
              Man skär i välfärdens kärna - det som är grunden för varje människas
              liv - samtidigt som man satsar på
            </seg>
          </u>
          <u>
            <seg>
              20 miljarder i medlemsavgift till EU eller 55,8 miljarder till
              nya vapen. Detta gör man nu - 1995 - när hotbilden ser helt annorlunda
              ut. Det finns faktiskt pengar.
            </seg>
          </u>
          <u>
            <seg>
              Även om vi sparar på det militära och inte köper så mycket av
              de här enorma, nya vapensystemen som majoriteten i riksdagen vill,
              måste vi ändå spara. Det är sant. Vi kommer inte undan att t.ex.
              skära i socialförsäkringssystemen. Men man kan skära på ett solidariskt
              riktigt sätt.
            </seg>
          </u>
          <u>
            <seg>
              Varför skära lika för alla? I gruppen alla ingår människor som
              har det svårt och som lever på den ekonomiska marginalen. De har
              svårt att få det att gå runt. Deras barn har det svårt i skolan,
              eftersom den sociala stressen är för stor. Varför skära där?
            </seg>
          </u>
          <u>
            <seg>
              Varför skall vi skära i a-kassan lika för alla, i föräldraförsäkringen
              lika för alla och i sjukersättningen lika för alla? I stället
              borde vi se till att vi med höga inkomster får ta en större andel
              av besparingen.
            </seg>
          </u>
          <u>
            <seg>
              Därför säger vi att man skall införa en brytpunkt i alla dessa
              försäkringssystem, så att de med låga inkomster får behålla sina
              80 % medan vi som har högre inkomster blir av med en större del.
              Det skulle dessutom vara bra för ekonomin även i traditionella
              s.k. tillväxttermer. Jag gillar i och för sig inte tillväxt.
            </seg>
          </u>
          <u>
            <seg>
              Men alla säger att det gäller att hålla i gång ekonomin. Då skall
              man väl inte dra undan köpkraften från dem som bara konsumerar
              för sina pengar. Det är väl ingen lysande idé.
            </seg>
          </u>
          <u>
            <seg>
              För det femte måste vi ta energipolitiken på allvar.
            </seg>
          </u>
          <u>
            <seg>
              Kärnkraften skall avvecklas. En reaktor måste bort den här mandatperioden
              och jag hyser gott mod och god tro på Ingvar Carlsson när det
              gäller kärnkraftsfrågan. Det är bra att Ingvar Carlsson har markerat.
            </seg>
          </u>
          <u>
            <seg>
              Jag ställer frågan en gång till även här i kammaren:
            </seg>
          </u>
          <u>
            <seg>
              Skall kärnkraften vara avvecklad år 2010 eller inte?
            </seg>
          </u>
          <u>
            <seg>
              Jag har läst i tidningsintervjuer att Ingvar Carlsson slår fast
              detta, och det tycker jag är bra och hederligt.
            </seg>
          </u>
          <u>
            <seg>
              Det finns en del politiker som är hederliga när det gäller folkomröstningar,
              och det är utmärkt.
            </seg>
          </u>
          <u>
            <seg>
              Inom energipolitiken finns en enorm potential.
            </seg>
          </u>
          <u>
            <seg>
              Genom skatteväxlingen blir det plötsligt lönsamt med en annan
              typ av energi och ny teknik. Jag tycker att det vore läge att
              i Sveriges riksdag fatta något slags principbeslut om att vi skall
              ta den nisch på den globala energimarknaden som danskarna har
              tagit när det gäller vindkraft.
            </seg>
          </u>
          <u>
            <seg>
              Vi skall vara bäst när det gäller solceller - 2000-
            </seg>
          </u>
          <u>
            <seg>
              talets stora teknik. Där bör vi satsa. Vi bör stödja de företag
              som satsar på det här i Sverige. Det är ändå där energiframtiden
              ligger. Det är mycket bra med biobränsle, vindkraft osv. Det är
              bra under en övergångsperiod. Men vi måste se till nästa steg,
              och det gäller bl.a. solceller.
            </seg>
          </u>
          <u>
            <seg>
              För det sjätte måste vi medvetet och klokt ta till vara den resurs
              som invandrarna utgör. Många invandrare är välutbildade. Väldigt
              många är kreativa, och alla har något att tillföra.
            </seg>
          </u>
          <u>
            <seg>
              Det som sker i Sverige i dag är att det byggs murar mellan oss
              som har levt i Sverige länge och dem som har kommit hit alldeles
              nyss. Det är onödigt. Vi måste ta till vara den här resursen.
              Därför är det bra att frågan utreds, men det måste också komma
              till handling.
            </seg>
          </u>
          <u>
            <seg>
              Jag skulle t.ex. gärna se att både statliga myndigheter och högskoleutbildning
              hamnar i invandrartäta områden.
            </seg>
          </u>
          <u>
            <seg>
              För det sjunde måste vi inse att EU-konceptet inte är den väg
              till paradiset som många på ja-sidan förespeglade inför folkomröstningen.
            </seg>
          </u>
          <u>
            <seg>
              Fru talman! Ledamöter! Minns ni löftena? Minns ni Mona Sahlins
              och Marit Paulsens brev till Sveriges kvinnor? Läs det gärna en
              gång till ni som har det kvar och se hur det blev. Hur blev det
              med narkotikakontrollen i Helsingborg? Hur blev det med salmonellan
              i Östergötland och hur blev det matpriserna som skulle sjunka.
            </seg>
          </u>
          <u>
            <seg>
              Sällan har så många blivit så lurade av ett så enigt etablissemang.
            </seg>
          </u>
          <u>
            <seg>
              Hur blev det med knarkbekämpningen, Alf Svensson? Är det bra
              att lastbilarna far i stort sett helt fritt över gränserna i dag?
              Är det bra att Per Gahrton har fått ett svar av EU-kommissionen
              som säger att stickprovskontroller tyvärr inte är tillåtet? Bekämpar
              det knarket eller inte?
            </seg>
          </u>
          <u>
            <seg>
              Lars Leijonborg, Folkpartiet var ute vecka efter vecka efter
              vecka inför folkomröstningen och pratade om att matpriserna skulle
              sjunka. Håller Lars Leijonborg med om att Statistiska Centralbyrån
              har rätt när den säger att matpriserna har ökat med 3 % sedan
              folkomröstningen och att priset på grönsaker har ökat med mellan
              40 och 50 %?
            </seg>
          </u>
          <note>
            Olof Johansson, hur var det med miljögarantin?
          </note>
          <u>
            <seg>
              Var det någon garanti som Lennart Daléus och andra ledande centerpartister
              var ute och pratade om - att varje land skall ha rätten att gå
              före och ställa högre miljökrav? Var det så? Nej, det var inte
              så.
            </seg>
          </u>
          <u>
            <seg>
              Vi på nej-sidan hade rätt. Det var ingen garanti.
            </seg>
          </u>
          <u>
            <seg>
              Tvärtom kan det ibland med EU:s regler lägga tak på hur långt
              länder får gå när det gäller att ställa miljökrav. Då är spelreglerna
              fel. Det är ett av de stora felen med EU:s grundkoncept - man
              lägger tak på att enskilda länder skall ha rätten att gå före
              och ställa hårdare krav på t.ex. förpackningar och varor.
            </seg>
          </u>
          <u>
            <seg>
              Det är en rätt som Kalifornien har, men som EU
            </seg>
          </u>
          <u>
            <seg>
              fråntar Sverige och andra delstater i den nya framväxande superunionen.
            </seg>
          </u>
          <u>
            <seg>
              Vetorätten, Ingvar Carlsson, var den livlina som garanterade
              svenskt inflytande, hette det. Nu är vetorätten, den där livlinan
              ni pratade om, förvandlad till ett litet tunt och trasigt julpaketssnöre.
              Det var inte mer än så.
            </seg>
          </u>
          <u>
            <seg>
              Vad röstar man egentligen på när man röstar på
            </seg>
          </u>
          <u>
            <seg>
              Socialdemokraterna i EU-parlamentsvalet? Är det
            </seg>
          </u>
          <u>
            <seg>
              Maj-Lis Lööws idé om våldsam överstatlighet eller röstar man
              på det ni sade innan folkomröstningen?
            </seg>
          </u>
          <u>
            <seg>
              Mycket har hänt på miljöområdet det senaste året, både sådant
              som är bra och sådant som inte är bra.
            </seg>
          </u>
          <u>
            <seg>
              Det som är bra tycker jag faktiskt att Miljöpartiet har varit
              inblandat i. Jag är kanske part i målet, men allergisaneringen
              är bra, satsningen på bidrag för solvärme är bra och att skatteväxlingen
              har skrivits in i den svenska regeringens rapport till EU är bra.
              Det finns en hel del som är väldigt bra.
            </seg>
          </u>
          <u>
            <seg>
              Det finns också annat som är väldigt dåligt. Jag hoppas att det
              var en engångsföreteelse när Sveriges miljöminister skrev till
              Norge och förklarade att man skulle hålla sams inom den socialdemokratiska
              familjen, så vi i Sverige skall inte skälla på Norge när det gäller
              jakten på vikval. Jag hoppas att det var ett misstag. Jag hoppas
              att ett sådant misstag aldrig återkommer.
            </seg>
          </u>
          <u>
            <seg>
              Fru talman! Jag skall avsluta med att ta upp en för mig och Miljöpartiet
              mycket väsentlig fråga. Återigen räds vi folkvalda den s.k. marknaden.
              Vi har sett hur det går till när marknaden jonglerar med demokratin.
            </seg>
          </u>
          <u>
            <seg>
              Vi måste vara tysta och snälla, sade Göran Persson i går, för
              annars blir marknaden arg och ställer till det för Sverige. Det
              är nog riktigt. Så är det. Man har ju släppt alla spelregler.
            </seg>
          </u>
          <u>
            <seg>
              Marknaden blir aldrig mätt. Det är det som är det stora problemet.
              Marknaden vill alltid ha mer. De s.k.
            </seg>
          </u>
          <u>
            <seg>
              aktörerna har bara en enda sak att göra, en enda uppgift, nämligen
              att förränta pengar, förränta kapital.
            </seg>
          </u>
          <u>
            <seg>
              När hela samhället börjar underställas detta enda mål, att förränta
              pengar, är vi illa ute, både när det gäller demokratin och när
              det gäller människovärdet.
            </seg>
          </u>
          <u>
            <seg>
              Det behövs politiker som vågar stå upp och säga:
            </seg>
          </u>
          <u>
            <seg>
              Vi skall tygla marknaden. Det är få politiker som vågar säga
              det. Men vi blir fler och fler i Sverige. Vi blir fler och fler
              i Europa. Vi blir fler och fler i världen. Men i den här salen,
              i Sveriges riksdag, blir det tyvärr inte fler och fler - inte
              förrän efter nästa val i alla fall, 1998, när Miljöpartiet kommer
              att vara ett mycket större parti än i dag. Vi har visionerna för
              framtiden.
            </seg>
          </u>
          <note>
            (Applåder)
          </note>
          <note type="speaker">
            Anf. 33 ALF SVENSSON (kds)
          </note>
          <u>
            <seg>
              Herr talman! Den som spar den har. Jag har 25
            </seg>
          </u>
          <u>
            <seg>
              minuter på mig nu, som ni får uthärda.
            </seg>
          </u>
          <u>
            <seg>
              Först skulle jag vilja lyckönska Carl Bildt till det utomordentligt
              ansvarsfulla uppdrag han har. Låt oss hoppas att han lyckas.
            </seg>
          </u>
          <u>
            <seg>
              Birger Schlaug sade att när han lyssnat på de tre första talarna
              funderade han över om politik måste vara så tråkigt. Efter att
              ha lyssnat på Birger Schlaug period efter period har man mycket
              svårt att inte stilla undra: Måste politik vara så tvärsäker?
              Måste politik vara så självkoncentrerad?
            </seg>
          </u>
          <u>
            <seg>
              Jag tror inte, herr talman, att det finns något parti här i kammaren
              som av illvilja utsätter människor för det ena eller det andra.
              Jag tror inte det om Ingvar
            </seg>
          </u>
          <u>
            <seg>
              Carlsson. Jag tror inte det om Lars Tobisson. Jag tror inte att
              någon egentligen av illvilja är ute för att jaga människor som
              behöver barnomsorg, sjukvård och ett som annat. Sedan har vi olika
              idéer om hur vi bäst gagnar människors behov. Som väl är har vi
              det. Men jag tror inte att något av våra partier har monopol på
              sanningen - det låter så ibland. Jag tror inte heller att något
              parti har de helt förträffliga lösningarna.
            </seg>
          </u>
          <u>
            <seg>
              Säkerhetspolitiken har varit uppe till debatt, och det har sagts
              att där kan man spara. Det är klart att man måste beundra de människor
              som vet hur säkerhetspolitiken kommer att te sig under 20 år framöver,
              vad vi behöver eller inte behöver för att garantera vår säkerhet.
              Det är ytterst få som kan det. Att säga precis hur det är i dag
              är tämligen ointressant. När vi talar säkerhetspolitik vet vi
              att det handlar om i varje fall ett par decennier framåt.
            </seg>
          </u>
          <u>
            <seg>
              De senaste veckorna har vi svenskar fått lära oss ordet konvergens.
              Det tror jag var ett nytt ord för väldigt många av oss. Det betyder
              att komma närmare varandra i ekonomiskt avseende i stället för
              att gå ifrån varandra, divergera. Jag har inte tänkt att tala
              så mycket om detta, för jag visste när jag gick hit i morse att
              jag inte var bland de första talarna och att det skulle talas
              mycket ekonomi och divergens.
            </seg>
          </u>
          <u>
            <seg>
              Jag fastnade i går kväll för en mening i ett brev.
            </seg>
          </u>
          <u>
            <seg>
              Brevet började med meningen: Vår tid är full av rädslor.
            </seg>
          </u>
          <u>
            <seg>
              Det är tydligen så, och det är kanske inte så konstigt. En ekonomi
              i obalans föder givetvis rädslor.
            </seg>
          </u>
          <u>
            <seg>
              Människor blir rädda för att förlora jobb, och människor som
              inte har jobb blir rädda för att inte få jobb.
            </seg>
          </u>
          <u>
            <seg>
              Många ängslas för om de skall kunna betala hyra och ha råd att
              bo kvar. Andra är rädda att inte pengarna skall räcka till det
              man så väldigt gärna vill ge sina barn.
            </seg>
          </u>
          <u>
            <seg>
              Men vi gör fel, påstår jag, om vi menar att rädslorna enbart
              är kopplade till Sveriges ekonomi, till en ekonomi i obalans.
              Under mina tre år som biståndsminister lärde jag mig verkligen
              att det inte finns någon absolut relation mellan plånbokens volym
              och människors känsla och upplevelse av trygghet, lycka och tillförsikt.
            </seg>
          </u>
          <u>
            <seg>
              Om det vore så att det funnes en absolut relation mellan vad
              människor har materiellt och den trygghet de upplever, skulle,
              om jag får uttrycka det litet drastiskt, knivdåden i ett land
              som Bangladesh vara hur många som helst.
            </seg>
          </u>
          <u>
            <seg>
              Herr talman! Jag är faktiskt besviken på mig själv.
            </seg>
          </u>
          <u>
            <seg>
              Det är jag av många anledningar, men bl.a. av den anledningen
              att jag tydligen aldrig lyckas förklara i den här kammaren och
              kanske över huvud taget inte att när vi kristdemokrater har talat
              om kristen etik handlar det inte om att påtvinga någon en kristen
              tro.
            </seg>
          </u>
          <u>
            <seg>
              Det handlar om en värderingarnas konvergens. Vi skall komma närmare
              varandra i samhället när det gäller ett etiskt minimum. Det klarar
              sig inget samhälle utan.
            </seg>
          </u>
          <u>
            <seg>
              Vi skall slå vakt om pluralismen i vårt samhälle.
            </seg>
          </u>
          <u>
            <seg>
              Vi skall verkligen våga visa att vi inser att varje individ är
              unik. Vi skall däremot aldrig inbilla oss att ett samhälle kan
              hålla sig med något slags pluralistisk grundetik. Det samhället
              existerar inte.
            </seg>
          </u>
          <u>
            <seg>
              Man kan inte vara absolut fri och absolut trygg.
            </seg>
          </u>
          <u>
            <seg>
              Beroendet är en del av tryggheten. Kravlöshet är inte kärleksfullhet.
              Att låta våra barn och våra ungdomar i vår så komplicerade värld,
              med så ofantligt många impulser, genom trial and error, genom
              eget experimenterande finna fram till sina egna värderingar tycker
              inte vi kristdemokrater är omtanke och kärlek. Jag tycker att
              det är andlig brutalitet.
            </seg>
          </u>
          <u>
            <seg>
              En poet har sagt: Att vara utan väggar är inte frihet. Det är
              hemlöshet.
            </seg>
          </u>
          <u>
            <seg>
              Har vi inte, jag säger vi, förpassat våra ungdomar ut i ett folkhem
              där det knappast finns väggar? Normer, moral och etik har presenterats
              som något relativt. Vi kristdemokrater tycker det.
            </seg>
          </u>
          <u>
            <seg>
              När den s.k. knivdebatten är på var människas läppar, när knivdåd
              är en av de stora rädslorna - då är det givetvis både nödvändigt
              och självklart att respekten för knivförbudet skärps, att knivar
              samlas in, att metalldetektorer får användas, att varenda förälder
              och varenda lärare tar ett rejält och allvarligt samtal, inte
              en gång, utan gång på gång, med tonåringen så att han eller hon
              förstår det vansinniga i att bära kniv.
            </seg>
          </u>
          <u>
            <seg>
              Jag kan inte heller se det angelägna i att affärsmän saluför
              vilka våldslockande knivtyper som helst.
            </seg>
          </u>
          <u>
            <seg>
              Herr talman! Lika väl som vi alltid har varit ense om att ställa
              frågan: Varför super Jeppe?, lika väl borde vi våga fråga oss:
              Varför bär Kalle kniv?
            </seg>
          </u>
          <u>
            <seg>
              Jag tror att vi alltför ofta ser beteendet i stället för människan.
              Vi ser våldsverkaren, inte Kalle. Vi ser alkoholisten, inte Jeppe.
              Vi ser eleven som skolkar, inte Eva. Vi ser den kluddande graffitislyngeln,
              inte
            </seg>
          </u>
          <u>
            <seg>
              Paulo. Vi ser den prostituerade, inte Sirkka.
            </seg>
          </u>
          <u>
            <seg>
              Det är också viktigt att komma ihåg att rädslan inte enbart sitter
              i själen på oss som flanerar hem i skymningen eller åker kollektivt
              hem i natten, rädslan sitter i ännu högre grad i sinnet hos Kalle
              och hans kompisar: rädslan och osäkerheten, bristen på egen identitet,
              på förmågan att uppleva empati, att sätta sig in i andra människors
              situation.
            </seg>
          </u>
          <u>
            <seg>
              Det råder känslokyla i många ungdomskretsar.
            </seg>
          </u>
          <u>
            <seg>
              Varför är det så? Är det inte för att vi vuxna engagerar oss
              för litet i våra barn och för att vårt intresse är så koncentrerat
              på det som enkelt mäts i pengar?
            </seg>
          </u>
          <u>
            <seg>
              Herr talman! De anställda i den offentliga sektorn kan sin sak.
              Deras expertkunskaper kan vi inte vara utan. Men de som känner
              Kalle, Jeppe, Eva, Paulo och Sirkka - ja, det är ju du och jag.
              De har vuxit upp som våra grannar, gått på våra dagis, i våra
              skolor. Vi kan och skall som medborgare inte friskriva oss från
              hur det har gått för dem.
            </seg>
          </u>
          <u>
            <seg>
              Vi kristdemokrater har sagt det många gånger, och jag säger det
              gärna igen. Föräldraansvaret måste uppvärderas, respekteras, räknas
              med, som samhällets starkaste trygghetsskapande kraft.
            </seg>
          </u>
          <note>
            Regeringen har nu igen tillsatt professor Leif G W
          </note>
          <u>
            <seg>
              Persson som utredare. Så gör regeringar. Man tillsätter utredare.
              Det är inte länge sedan Leif G W Persson var den förrförra regeringens
              utredare. Då satt han i något som kallades Våldskommissionen.
              Det hade varit mycket klokare om regeringen då hade tagit till
              sig den kommissionens råd i stället för att nu behöva be den veva
              sina förslag i repris.
            </seg>
          </u>
          <u>
            <seg>
              Då, för fem år sedan, skrev kommissionen följande: "Barnomsorg,
              skola och kommunala fritidsaktiviteter har under efterkrigstiden
              kommit att ta över delar av föräldrarnas ansvar för barnens uppfostran.
              Barnuppfostran har, kan man säga, professionaliserats.
            </seg>
          </u>
          <u>
            <seg>
              Det har emellertid visat sig att varken personalen inom skolan
              eller barn- och ungdomsorganisationer kan ersätta föräldrarnas
              roll när det gäller att skapa en gynnsam utveckling av de unga.
            </seg>
          </u>
          <u>
            <seg>
              Ungdomsbrottsligheten ligger på en oroväckande hög nivå. Det
              är därför viktigt att föräldrarna mobiliseras och att deras ansvar
              och betydelse för barnens utveckling lyfts fram även i lagstiftningen.
              Föräldrarna är den största brottsförebyggande resurs samhället
              har."
            </seg>
          </u>
          <u>
            <seg>
              Låt oss nu se till att föräldrarna verkligen får bli den största
              brottsförebyggande resursen. I var och varannan kommun, där sorgen
              och vreden vilar tung efter knivdåd och mord och elände, går kommunalråd
              och andra ut och uppmanar föräldrar att ta större ansvar.
            </seg>
          </u>
          <u>
            <seg>
              Det är självklart bra! Men det fordras konsekvens!
            </seg>
          </u>
          <u>
            <seg>
              Det krävs respekt för föräldrars rätt i alla sammanhang och insikt
              i alla sammanhang om att staten är föräldrarnas tjänare och inte
              vice versa.
            </seg>
          </u>
          <u>
            <seg>
              Det är på familjen vi bygger det goda samhället.
            </seg>
          </u>
          <u>
            <seg>
              Sörgården existerar inte. Det vet vi alla. Det finns olika typer
              av familjer. Det är sannerligen också sant och skall respekteras.
              Men vågar vi inte slå fast att relationen mellan föräldrar och
              barn är samhällets starkaste trygghetslina flyr vi den verklighet
              vi är satta att förbättra.
            </seg>
          </u>
          <u>
            <seg>
              Jag vill gärna instämma i följande stycke ur rapporten "Familj,
              uppväxt och brott" från Brottsförebyggande rådet, BRÅ:
            </seg>
          </u>
          <u>
            <seg>
              "Ungdomars kontakt och tillit till föräldrarna utvecklas redan
              tidigt under uppväxten. Denna tidigt utvecklade emotionella kontakt
              mellan föräldrar och barn bildar grundvalen för den fortsatta
              kontakten när den unge börjar frigöra sig från föräldrarna. En
              nära kontakt torde innebära att ungdomarna oftare tillbringar
              kvällarna i hemmet, vilket minskar tillfällena att begå brott.
              En god relation innebär också att föräldrarna genom en öppen kommunikation
              med sina ungdomar har bättre kontroll över vad de gör när de inte
              är hemma. Föräldrarna får i det dagliga umgänget veta vilka kamrater
              deras ungdomar är tillsammans med, var de befinner sig när de
              är ute och vad de gör.
            </seg>
          </u>
          <u>
            <seg>
              Ungdomarna berättar för sina föräldrar om skola och skolproblem,
              föräldrarna hjälper efter bästa förmåga till att lösa problemen."
            </seg>
          </u>
          <u>
            <seg>
              Glöm inte, värderade åhörare, att lagen om sådd och skörd alltid
              fungerar. Och det är inte länge sedan familjen nära nog betraktades
              som ett nödvändigt ont och hemmet som något slags kropparnas garage
              under nätterna. Decennier av kollektivism och förmynderi har berövat
              individen och familjerna mycket av deras naturliga ansvarstagande.
            </seg>
          </u>
          <u>
            <seg>
              När vi nu talar om sådd och skörd vill jag passa på att understryka
              vikten av att vi vet vilka krafter vi stödjer och stärker när
              vi röstar till EU-parlamentet i höst. Birger Schlaug talade om
              stickprovskontroller vid vårt lands gränser, och det var bra,
              men glöm heller inte att berätta att de gröna i Europa har drogliberaler
              bland sina främsta företrädare! Är det dessa miljömarodörer som
              nu skall få stöd från Sverige?
            </seg>
          </u>
          <u>
            <seg>
              Det kallas tydligen miljöpolitik att låta narkotikan ta död på
              Europas allra finaste och värdefullaste plantor:
            </seg>
          </u>
          <u>
            <seg>
              våra barn och ungdomar.
            </seg>
          </u>
          <u>
            <seg>
              Glöm heller inte den nyliberala dansen kring guldkalven, att
              unga människor hänsynslöst trampas ner under parollen "Sköt dig
              själv och strunta i dina medmänniskor"! Är det de krafterna som
              skall ha
            </seg>
          </u>
          <note>
            Sveriges stöd i Europaparlamentet?
          </note>
          <u>
            <seg>
              Det kan kanske verka övermaga att jag här mot slutet vänder mig
              till föräldrarna direkt. Men jag dristar mig att göra det. Det
              finns inget så svårt - och här talar jag av erfarenhet - som att
              vara förälder.
            </seg>
          </u>
          <u>
            <seg>
              Ofta har vi fått oss itutade att vi är otillräckliga, att det
              fordras experter. Det fordras säkert experter, men varje förälder
              är expert på sitt eller sina barn - det tycker jag måste få sägas.
            </seg>
          </u>
          <u>
            <seg>
              Vi kristdemokrater säger att barnen är det finaste och värdefullaste
              vi har, och det finns ingen som motsäger oss på den punkten. Men
              visar vi svenskar i vårt sätt att leva och att prioritera att
              vi sätter barnen främst? - Tid är den stora bristvaran i våra
              dagar, säger psykologen Margareta Berggren. Och det behöver knappast
              en psykolog säga. Vi vet att det är så.
            </seg>
          </u>
          <u>
            <seg>
              Tänk om vi föräldrar och vi alla nu inför midsommaren, inför
              sommar och semester, kunde bestämma oss för att utöka tiden med
              våra barn, för att mer bry oss om våra ungdomar, för att verkligen
              hålla reda på vad de gör, var de finns, och lyssna på dem, lyssna
              på deras rop efter kontakt, efter svar på de egna frågorna, ge
              tid åt existensiella funderingar och inte enbart åt materiella!
            </seg>
          </u>
          <u>
            <seg>
              Minns ni Arne Tammer - jag är säker på att många gör det - han
              som bad oss att ge honom en kvart om dagen, så skulle han få fason
              på våra kroppar? Jag skulle i stället vilja uppmana mig själv
              och alla andra föräldrar att ge de egna barnen ytterligare en
              timme i veckan. Jag är säker på att det skulle resultera i tryggare
              och lyckligare individer.
            </seg>
          </u>
          <u>
            <seg>
              Kära föräldrar, syskon och alla andra vuxna! Fall inte för tjat,
              bli inte langare, tro inte att era barn och era ungdomar blir
              lyckliga om ni inte bryr er om dem!
            </seg>
          </u>
          <u>
            <seg>
              Det är varje individs heta önskemål och längtan att känna att
              någon bryr sig om en och att ha någon som man själv får bry sig
              om.
            </seg>
          </u>
          <u>
            <seg>
              På tre år har ungdomars alkoholkonsumtion ökat med nära 50 %.
              Samtidigt vet vi att tre fjärdedelar av alla våldsbrott begås
              under inflytande av alkohol. För varje förälder och vuxen som
              avstår från att langa alkohol till sina ungdomar inför midsommarhelgen
              minskar naturligtvis risken för ännu ett knivdåd, för ännu en
              våldtäkt, för att ännu en tonåring skall kvävas av sina egna spyor.
              Den som trodde att en ökning om
            </seg>
          </u>
          <u>
            <seg>
              50 % av alkoholkonsumtionen inte skulle dra med sig ökad kriminalitet
              måste befinna sig på en annan planet.
            </seg>
          </u>
          <u>
            <seg>
              Och ni affärsmän som säljer folköl till barn, ni sitter väl inte
              sedan framför TV-apparaten och ojar er när ölet ni sålde rivit
              alla hämningarnas trösklar?
            </seg>
          </u>
          <u>
            <seg>
              Naturligtvis skall ni omgående förlora rätten att sälja öl, om
              ni nonchalerar 18-årsgränsen. Och ni restaurangägare som serverar
              öl eller andra alkoholdrycker till minderåriga: Era utskänkningstillstånd
              skall bort, och det är allt fråga om ni är kapabla att bedriva
              servering och restaurangverksamhet över huvud taget.
            </seg>
          </u>
          <u>
            <seg>
              Det är förstås inte bara föräldrar och köpmän som behöver ta
              ansvar. Vi skall tillsammans vältra tillbaka, tränga undan våldet.
              Och vi måste självfallet alla ta vårt ansvar, på arbetsplatser,
              i kvarteret, som medmänniskor i tunnelbana, på gator och torg
              osv. Och skolan måste se det som sin viktigaste uppgift att inskärpa
              respekt för människovärdet. Det är i vardagslivet vi måste se
              människorna omkring oss. Vi får inte stänga in oss i den egna
              kretsen, framför TV:n, i den egna föreningen eller egna kyrkan.
              Vi måste allihop inrikta oss på att göra livet lättare att leva,
              att få våra barn och ungdomar att känna mening med tillvaron.
            </seg>
          </u>
          <u>
            <seg>
              Om vi inte får med våra barn och vår ungdom i vår samhällsgemenskap,
              bildar de sitt eget samhälle.
            </seg>
          </u>
          <u>
            <seg>
              Också där finns det regler. Också där växer något upp som man
              kallar heder. Men vi vet att det är en annan kultur, byggd på
              andra värderingar och utifrån ett annat sätt att värdera medmänniskan.
            </seg>
          </u>
          <u>
            <seg>
              Låt oss hjälpa våra barn ur det gruppförtryck som ofta finns,
              det grupptryck som knuffar ut dem i alkohol- och narkotikaträsken
              - hjälpa dem genom att vi bryr oss om dem och deras kamrater.
              Och sätt gränser!
            </seg>
          </u>
          <note>
            Den kloke ekonomen Gunnar Wetterberg yttrade i en Expressenintervju
            ganska nyligen:
          </note>
          <u>
            <seg>
              - Det paradoxala är att när det offentliga tog över så bäddade
              det för en extrem atomisering av samhället. Vi har dragit oss
              tillbaka från nästan alla gemensamma angelägenheter. Vi betalar
              skatt och hyra, sedan tar någon annan hand om allting.
            </seg>
          </u>
          <u>
            <seg>
              Jag tycker att det är klokt talat. Vi måste våga inse att våldsfilmernas
              grymheter sätter ärr i sinnet. Det är inte bara den fysiska miljön
              som måste skonas från förgiftning, det måste också människans
              inre miljö.
            </seg>
          </u>
          <u>
            <seg>
              Jag tror att det är i de små nära sammanhangen, vid köksbordet
              eller i soffhörnan, som vi måste lära oss att lösa konflikter
              med ord i stället för med våld.
            </seg>
          </u>
          <u>
            <seg>
              Även själva språket, vilka ord vi använder, har betydelse för
              hur barn skapar sin verklighetsbild. Med ett förgrovat språkbruk,
              där man säger "Jag ska slå ihjäl dig" men menar "Jag är arg på
              dig", riskerar man förstås att sudda ut gränserna också i verkligheten.
            </seg>
          </u>
          <u>
            <seg>
              Och inom idrotten skulle man må väl av att inte när man ogillar
              ett domslut genast vråla: "Döda domar´n!"
            </seg>
          </u>
          <u>
            <seg>
              Låt oss inte fastna i förtvivlan, värderade åhörare.
            </seg>
          </u>
          <u>
            <seg>
              Det är en ljusare morgondag, det är en tryggare framtid, det
              är mer av meningsfullhet vi skall uppnå. Vi har tillsammans insikten.
              Låt oss skapa visionerna!
            </seg>
          </u>
          <note>
            (Applåder)
          </note>
          <note>
            Anf. 34 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Den senaste tidens ungdomsvåld, som Alf Svensson
              nyss utförligt berörde, lägger ett stort ansvar på oss som vuxna.
              Vi måste klart och tydligt visa var gränsen går och vad som kan
              tillåtas i ett modernt och öppet samhälle. Det är oacceptabelt
              att människor känner sig otrygga på gator och torg, på festpaltser
              och restauranger, i bostadsområden, i bussar och i tunnelbanan.
              Det är oacceptabelt att ungdomar beväpnar sig när de egentligen
              går ut för att umgås och roa sig.
            </seg>
          </u>
          <u>
            <seg>
              Jag hävdar att vårt land liksom många andra länder står inför
              ett moraliskt vägskäl. I ena riktningen ser vi konfrontation,
              våldsamma sociala spänningar, ökande klyftor mellan fattig och
              rik, mellan invandrare och den som är född i Sverige och mellan
              ung och gammal. I den andra riktningen finns mer gemensamt ansvar,
              samarbete och mer av en känsla för vad stundens allvar kräver
              av oss.
            </seg>
          </u>
          <u>
            <seg>
              Vill vi undvika det hårda och brutala samhället måste vi enligt
              min mening välja den senare vägen.
            </seg>
          </u>
          <u>
            <seg>
              Samhället måste självfallet reagera med fasthet och tydlighet
              mot våld och brott. Det är nödvändigt med bestämda och klara normer.
              Överträdelser måste få konsekvenser.
            </seg>
          </u>
          <u>
            <seg>
              Men den som bara ropar på lag och ordning kommer aldrig till
              rätta med våldet. Det krävs åtgärder på mycket mycket bred front.
              Det är nödvändigt med kraftfulla åtgärder för att få ned ungdomsarbetslösheten.
              Skolan är naturligtvis en väldigt viktig resurs.
            </seg>
          </u>
          <u>
            <seg>
              Detsamma gäller folkrörelser och frivilligorganisationer. För
              att konkretisera det som Alf Svensson berörde om föräldraansvaret
              kan jag nämna Farsor och
            </seg>
          </u>
          <u>
            <seg>
              Morsor på Stan, som visar att man bryr sig om just där ungdomarna
              är på lördagkvällarna. Polisen kan med sina närpoliser förebygga
              att våldet breder ut sig.
            </seg>
          </u>
          <u>
            <seg>
              Regeringen presenterade nyligen ett samlat program för hur våldet
              skall bekämpas. Många av de verksamheter som pågår och redovisas
              i programmet växte fram, skall jag säga, under den borgerliga
              regeringen. Här finns alltså en gemensam grund att stå på.
            </seg>
          </u>
          <u>
            <seg>
              Det är genom att samla alla goda krafter vi kan nå framgång i
              kampen mot det råa och brutala vålet. Jag vill instämma med dem
              som har sagt att vi måste samlas över partigränserna.
            </seg>
          </u>
          <u>
            <seg>
              Herr talman! För åtta månader sedan vann Socialdemokraterna valet.
              Min målsättning var att bilda en handlingskraftig samarbetsregering.
              Den akuta ekonomiska krisen krävde det, och Sverige var i behov
              av långsiktigt stabila lösningar.
            </seg>
          </u>
          <u>
            <seg>
              Regeringen och den socialdemokratiska riksdagsgruppen har verkligen
              ansträngt sig för att gå i den riktningen. Vi har också lyckats
              träffa uppgörelser med andra partier som kommer - det är min övertygelse
              - att hålla över tiden.
            </seg>
          </u>
          <u>
            <seg>
              Jag är också övertygad om att den borgerliga regeringen hyste
              mycket stor oro över den ekonomiska utvecklingen. Man kände förmodligen
              att man hade tappat kontrollen över statsfinanserna. Men man vågade
              inte sätta målet att stabilisera statsskulden tidigare än till
              1998. Det var själva kärnan i Nathalieplanen.
            </seg>
          </u>
          <u>
            <seg>
              Så långt sträckte sig regeringens drömmar och förhoppningar om
              den egna politikens förmåga att hantera det som faktiskt är Sveriges
              ödesfråga.
            </seg>
          </u>
          <u>
            <seg>
              Nu kan vi se effekterna av den socialdemokratiska regeringens
              politik - den kraftfullaste budgetsanering som något land genomfört
              på hela 118 miljarder kronor. Efter åtta månader av hård debatt,
              men också av samarbete med andra partier, bedömer jag att statsskulden
              kan stabiliseras redan 1996.
            </seg>
          </u>
          <u>
            <seg>
              Vi kan också se resultaten på andra områden. Det är nu 108 000
              fler i arbete än för ett år sedan. I går kom siffror som visade
              att vi nu för första gången sedan 1992 är under 7 % i arbetslöshet,
              trots att vi har fått ett utflöde på arbetsmarknaden därför att
              människor är mer optimistiska igen.
            </seg>
          </u>
          <u>
            <seg>
              Industriinvesteringarna beräknas öka med mellan
            </seg>
          </u>
          <u>
            <seg>
              50 och 60 % på två år. Vi har mycket stora överskott i affärerna
              med utlandet. Sverige är i dag, vilket inte många känner till,
              framför allt inte i utlandet, ett kapitalexporterande land. Räntan
              blir lägre och kronan starkare.
            </seg>
          </u>
          <u>
            <seg>
              Lars Tobisson försökte göra någon sorts poäng av jämförelsen
              med den socialdemokratiska motionen för ett år sedan och resultaten
              vi har uppnått. Sammantaget tror jag att vi kan säga att vi har
              kommit längre t.ex. i ödesfrågan statsskulden. Men det är klart,
              Lars
            </seg>
          </u>
          <u>
            <seg>
              Tobisson, att vi inte visste att räntan på statsskulden som vi
              skulle betala var 49 miljarder kronor större än vad som redovisades
              i regeringens kompletteringsproposition. Det motsvarar hela budgeten
              för fem sex departement. Det är klart att det har ställt ytterligare
              anspråk på våra saneringsinsatser.
            </seg>
          </u>
          <u>
            <seg>
              Lars Tobisson åberopade också Finland som ett föredöme. I vissa
              avseenden kan jag hålla med, i andra inte. Jag ser inte Finlands
              öppna arbetslöshet på
            </seg>
          </u>
          <u>
            <seg>
              18 % som ett föredöme. Det är inte förenligt med socialdemokratiska
              målsättningar i Sverige.
            </seg>
          </u>
          <u>
            <seg>
              De som har hävdat att en aktiv och rättvis ekonomisk politik
              skulle vara företagar- och tillväxtfientlig har blivit ordentligt
              tillrättavisade av verkligheten.
            </seg>
          </u>
          <u>
            <seg>
              Förra veckan var ett femtiotal revisorer från hela världen på
              konferens i Stockholm. Deras bedömning var att Sverige var ett
              mycket intressant land att investera i. Det beror inte bara på
              bolagsskatten. Välutbildad arbetskraft och politisk stabilitet
              gör också Sverige lockande.
            </seg>
          </u>
          <u>
            <seg>
              Men det är klart att många av de beslut som regeringen och den
              socialdemokratiska riksdagsgruppen har fattat har varit svåra
              och smärtsamma. Det vill jag inte undanskymma ett ögonblick. Det
              har krävts stora uppoffringar. Men det finns en radikal skillnad
              mot tidigare. Vi har åstadkommit resultat med våra åtgärder. Vi
              fördelar bördorna rättvist. De 10 % som har de högsta inkomsterna
              har fått stå för 28 % av saneringen. De 10 % som har de lägsta
              inkomsterna har också fått bidra, men med 5 % av budgetsaneringen.
            </seg>
          </u>
          <u>
            <seg>
              När man räknar ihop sänkningen av socialförsäkringarna, den minskade
              avdragsrätten för pensionsförsäkringar och matmomsen får de 450
              000 som tjänar minst mer i plånboken. De som tjänar mest får mindre
              i plånboken. Det är rättvisa.
            </seg>
          </u>
          <u>
            <seg>
              Värnskatten ger staten över 4 miljarder kronor.
            </seg>
          </u>
          <u>
            <seg>
              Den som tjänar en halv miljon får betala 14 300 kr extra i skatt.
              Den som tjänar 225 000 på ett år betalar endast 164 kr mer. Det
              är rättvisa.
            </seg>
          </u>
          <u>
            <seg>
              Sänkningen av matmomsen gynnar barnfamiljer, pensionärer och
              dem med lägre inkomster.
            </seg>
          </u>
          <u>
            <seg>
              För en trebarnsfamilj innebär sänkningen av matmomsen 5 000 kr
              mer i plånboken. Det är rättvisa.
            </seg>
          </u>
          <u>
            <seg>
              Herr talman! Vare sig det är en familj som lånar till sin bostad
              eller staten som lånar betyder höga räntor osäkerhet och beroende.
              1 % lägre ränta betyder 9 miljarder kronor mindre för staten i
              utgifter. För den som har bostadslån på en halv miljon innebär
              1 %
            </seg>
          </u>
          <u>
            <seg>
              lägre ränta en minskning av kostnaderna med drygt
            </seg>
          </u>
          <u>
            <seg>
              4 000 kr. Efter uppgörelsen med Centerpartiet har räntorna sjunkit.
              Vi har tillsammans åstadkommit trovärdighet i den ekonomiska politiken.
              Detta tror jag är väldigt avgörande för framtiden.
            </seg>
          </u>
          <u>
            <seg>
              Socialdemokraterna fick väljarnas förtroende för en politik för
              arbete och rättvisa. Vi kan känna tillfredsställelse över vad
              vi har åstadkommit på åtta månader, även om mycket återstår innan
              vi är helt nöjda. Men vi tar ett steg i taget. Vi har börjat med
              att släcka en skogsbrand som kunde blivit helt förödande.
            </seg>
          </u>
          <u>
            <seg>
              Nu skall det röjas och nyplanteras. Sverige skall växa igen.
              Människor skall kunna växa igen.
            </seg>
          </u>
          <u>
            <seg>
              Vi står inför en utmaning som inget industriland hittills har
              klarat, vi skall inse det, nämligen att ta ner arbetslösheten
              när man väl en gång har släppt upp den på mycket höga nivåer.
              Då duger det inte att bara säga nej till det som görs. Det krävs
              en sammanhållen politik och en helhetssyn, annars går det inte.
              Det krävs också ansvarstagande.
            </seg>
          </u>
          <u>
            <seg>
              Regeringen kommer envist att fortsätta kampen mot arbetslösheten.
              Jag utgår från att denna riksdag kommer att vara lika konstruktiv
              i det fortsatta arbetet som hittills. Nu gäller det att ta nästa
              steg för högre tillväxt och fler jobb. Nu skall vi fullfölja regeringens
              sysselsättningspolitiska program. Nu skall vi fortsätta att mejsla
              ut en politik för tillväxt.
            </seg>
          </u>
          <u>
            <seg>
              Herr talman! Jag hade här tidigare ett meningsutbyte med Gudrun
              Schyman där jag försökte få in ideologin i debatten. Vilka värderingar
              är det som styr partierna? Jag vet att Vänsterpartiet inte vill
              diskutera det förgångna. Men nu ställde jag en fråga om hur det
              är i dag. Gudrun Schymans närmaste medarbetare, partisekreteraren,
              säger i dag att han är kommunist, och Gudrun Schyman vill komma
              bort från detta med mycket allmänt tal.
            </seg>
          </u>
          <u>
            <seg>
              Men partisekreteraren har ansvaret för partiorganisationen. Man
              kan inte tänka bort partisekreteraren i ett demokratiskt parti.
              Därför återkommer frågan: Var står Vänsterpartiet ideologiskt?
              Det är inte bara att rensa ut ett namn i beteckningen på partiet.
              Är det så att ledande företrädare för partiet tror på kommunismens
              idéer? Skall vi tro på vad de själva säger?
            </seg>
          </u>
          <u>
            <seg>
              Jag noterar också en högst märklig kluvenhet från
            </seg>
          </u>
          <u>
            <seg>
              Vänsterpartiet. Först kritiserar man regeringen våldsamt, men
              i nästa ögonblick tillgodoräknar man sig de positiva effekterna
              av regeringens politik. Med
            </seg>
          </u>
          <u>
            <seg>
              Vänsterpartiets förslag skulle det ha blivit högre matpriser
              för barnfamiljerna, för låginkomsttagarna och pensionärerna. Med
              Vänsterpartiets politik skulle vi fått högre boendekostnader och
              högre arbetslöshet än med regeringens politik.
            </seg>
          </u>
          <u>
            <seg>
              Vänsterpartiet vill inte pressa ner utgifterna på samma sätt
              som regeringen. Vänsterpartiets politik skulle ofelbart ha lett
              till högre räntor, som ju slår mot bostadslånen och hotar att
              knäcka högkonjunkturen i förtid. Går vi in i nästa lågkonjunktur
              med för höga räntor och för stort utgiftstryck kommer vi inte
              att klara välfärdssystemen, och vi kommer inte att klara jobben.
            </seg>
          </u>
          <u>
            <seg>
              Utmärkande för svensk socialdemokrati är att vi i varje läge
              har varit beredda att ta ansvar för vårt land, även i de svåraste
              situationer. Vänsterpartiet orkar uppenbarligen inte ta det nödvändiga
              helhetsansvaret.
            </seg>
          </u>
          <u>
            <seg>
              Därför, Gudrun Schyman: Försök inte att framställa er som någon
              sorts bättre socialdemokrater, med någon sorts högre moral eller
              starkare känsla för jämlikhet!
            </seg>
          </u>
          <u>
            <seg>
              Er ideologi ger er inte rätt till det, inte heller er historia.
            </seg>
          </u>
          <u>
            <seg>
              Sverige byggdes på reformismens grund av socialdemokratin, ofta
              i strid med Gudrun Schymans parti. Det Vänsterpartiet har stått
              för har tillämpats i andra länder med förödande resultat. Det
              är bra om
            </seg>
          </u>
          <u>
            <seg>
              Gudrun Schyman nu tar avstånd från sitt partis förflutna. Ingen
              kan heller hindra Vänsterpartiet att vara för det som är lätt
              och emot det som är svårt. Men för att vara socialdemokrat krävs
              något helt annat.
            </seg>
          </u>
          <u>
            <seg>
              Herr talman! Den viktigaste erfarenheten från det gångna riksdagsåret
              är enligt min mening att vi närmar oss ett nytt samarbetsklimat
              i svensk politik. Jag tyckte att Olof Johansson redovisade detta
              på ett utmärkt sätt i sitt inlägg. Den socialdemokratiska regeringen
              har strävat efter att träffa överenskommelser med övriga partier
              i riksdagen. Sådana har också åstadkommits. På så sätt kan vi
              visa upp en politisk stabilitet gentemot omvärlden.
            </seg>
          </u>
          <u>
            <seg>
              Det är därför glädjande att Socialdemokraterna,
            </seg>
          </u>
          <u>
            <seg>
              Centerpartiet, Miljöpartiet och kds nu gemensamt står bakom konvergensprogrammet.
              Riksdagen och dess partier har kunnat demonstrera den nödvändiga
              beslutsamheten och uthålligheten. Demokratin har visat sin kraft
              och sin mognad.
            </seg>
          </u>
          <u>
            <seg>
              Vi skall naturligtvis fortsätta att bryta argument i hårda debatter
              också i framtiden. Men vi har ett gemensamt ansvar att se till
              helheten och till Sveriges bästa. Vi har en gemensam möjlighet
              att visa att det går att samarbeta, att det går att lösa konflikter
              med ord, argument och demokrati, utan knytnävar, knivar och våld.
            </seg>
          </u>
          <note>
            (Applåder)
          </note>
          <u>
            <seg>
              Anf. 35 LARS TOBISSON (m) replik
            </seg>
          </u>
          <u>
            <seg>
              Herr talman! Jag är enig med Ingvar Carlsson i avståndstagandet
              från Vänsterpartiet. Jag är självklart också enig om att vi skall
              ha en bred samverkan om åtgärder mot våldet, särskilt bland unga.
            </seg>
          </u>
          <u>
            <seg>
              Jag vill påminna om det initiativ som har tagits här i riksdagen
              från socialutskottet. Det har hållits en utfrågning om de problem
              som uppstår med dopning och drogberoende. Utskottet har också
              efter ett utskottsinitiativ lämnat en begäran till regeringen
              om åtgärder. Vi skall naturligtvis fortsätta att arbeta med detta.
            </seg>
          </u>
          <u>
            <seg>
              Ett tema för Ingvar Carlsson är att den borgerliga regeringen
              fördärvade ekonomin, men att det nu går så bra. Får jag påminna
              om hur det var den gången som Kjell-Olof Feldt förutspådde arbetslöshetens
              stålbad, och sedan i ren uppgivenhet kastade in handduken? Tillväxten
              var på väg att bli negativ. Det var en snabbt ökande inflation
              och växande obalans i utrikesaffärerna. Alla kurvor pekade fel.
              Tre år senare pekade de rätt igen.
            </seg>
          </u>
          <u>
            <seg>
              Nu står vi inför en ny försämring. Höjda skatter, minskade chanser
              för tillväxt och jobb. Arbetslösheten är nu hög, men ännu värre
              är att den förutses förbli det.
            </seg>
          </u>
          <u>
            <seg>
              Jag tror att regeringens problem är att man hindras från nödvändiga
              åtgärder av motstånd i de egna leden.
            </seg>
          </u>
          <u>
            <seg>
              Detta är delvis självförvållat. Under oppositionstiden och i
              valrörelsen förde man ut budskap om att allt skulle bli bra -
              hög tillväxt och låg arbetslöshet - bara man återgick till traditionell
              socialdemokratisk politik. Men i botten ligger naturligtvis också
              en ideologisk motvilja mot att efter att i alla år ha höjt skatter
              och ökat offentliga åtagande nu gå åt motsatt håll.
            </seg>
          </u>
          <u>
            <seg>
              Därav denna tvekan, dessa dröjsmål och halvmessyrer.
            </seg>
          </u>
          <u>
            <seg>
              Jag ser en tydlig likhet med socialdemokraternas förra period
              vid makten. Då hade man segrat i valet genom att väcka falska
              förhoppningar. Det har vi dåvarande finansministerns ord på. Man
              tvangs till eftergifter för den hårda verkligheten i form av marginalskattesänkningar
              och medlemsansökan till EU.
            </seg>
          </u>
          <u>
            <seg>
              Däremellan snubblade man sig fram med tillfälliga uppgörelser.
              Den tidens tvångssparande var en motsvarighet till dagens sänkning
              av matmomsen. Vi moderater har som bekant inget emot sänkta skatter,
              men det finns så många andra lättnader som bättre skulle få fart
              på Sverige och ge nya jobb.
            </seg>
          </u>
          <u>
            <seg>
              Efter Ingvar Carlssons anförande här drar jag slutsatsen att
              socialdemokraterna saknar ekonomisk politik. Hur kan ni tro att
              samma politik som förde oss in i krisen skall kunna föra oss ur
              den? Och hur kan ni tro att man genom att höja skatter på arbete,
              sparande och företagande skall kunna få fler jobb? Varför väntar
              ni till hösten med att lägga fram förslag som skall få i gång
              tillväxten?
            </seg>
          </u>
          <u>
            <seg>
              I början i veckan hölls en intressant konferens här i Stockholm.
              Internationella experter slog fast att framgångsvägen är utgiftsminskningar
              och inte skattehöjningar, dvs. det vi moderater har sagt. Då kan
              statsskulden minskas utan att ekonomin går in i en recession.
              Man kan tvärtom få en expansiv effekt genom att utrymme öppnas
              för initiativ inom den enskilda sektorn.
            </seg>
          </u>
          <u>
            <seg>
              Nu råder det en bred samstämmighet om att de nya jobben skall
              komma i företagen, särskilt de små och medelstora, och det tackar
              jag Ingvar Carlsson för. Men regeringens politik har också här
              varit motsägelsefull. Först har ni höjt löneskatter och återreglerat
              arbetslivet. Sedan gav ni genom RAS rabatt på arbetsgivaravgifterna
              för vissa kategorier av nyanställda. Är ni nu med facit i hand
              beredda att medge att detta blev ett misslyckande? Är ni beredda
              att följa råden från bl.a. OECD och EU att permanent sänka de
              indirekta arbetskraftskostnaderna, öka flexibiliteten på arbetsmarknaden
              genom att mjuka upp arbetsrätten och att ytterligare framhäva
              arbetslinjen i arbetslöshetsförsäkringen? Eller står Ingvar Carlsson
              fast vid att den från allt fler håll framförda kritiken mot den
              traditionella arbetsmarknadspolitiken via AMS inte innebär någon
              lösning?
            </seg>
          </u>
          <note>
            Anf. 36 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Lars Tobisson kan säkert anklaga mig för mycket,
              men inte för att inte våga utmana våra egna. Jag ber att få hänvisa
              till den 1 maj. Om Lars
            </seg>
          </u>
          <u>
            <seg>
              Tobisson då inte ägnade sig åt politik, vilket jag kan förstå,
              kan han läsa i efterhand. Jag tror nog att vi har visat att vi
              vågar utmana våra egna.
            </seg>
          </u>
          <u>
            <seg>
              Men hur var det med moderaterna när ni skulle ta ansvaret? Utmanade
              ni era egna? Gick ni ut och sade till höginkomsttagarna att de
              nu måste bära ökade bördor? Nej, ni sänkte ju kapitalbeskattningen.
              Ni ville ju t.o.m. ta bort förmögenhetsbeskattningen som den nya
              borgerliga regeringen i Frankrike nu säger är nödvändig för att
              man skall kunna hålla samman nationen.
            </seg>
          </u>
          <u>
            <seg>
              På den avgörande punkten utnyttjade ni regeringsmakten för att
              dela ut gåvor till era egna samtidigt som ni höjde skatterna för
              vanliga löntagare med
            </seg>
          </u>
          <u>
            <seg>
              25 miljarder kronor. Det var en av de stora viktiga förklaringarna
              till att hela er politik bröt samman. Ni förstod inte att om man
              skall bekämpa en kris måste man fördela bördorna rättvist och
              hålla nationen samman.
            </seg>
          </u>
          <u>
            <seg>
              Nu ser vi resultaten av vår politik, Lars Tobisson.
            </seg>
          </u>
          <u>
            <seg>
              Vi har fått 108 000 fler i arbete på ett år. Budgetunderskottet,
              som var uppe i 13-14 %, beräknas nästa år vara nere i 5 %. Statskuldsstabiliseringen,
              som ni med er politik hoppades skulle ske 1998, åstadkommer vi
            </seg>
          </u>
          <u>
            <seg>
              1996. Tilltron till Sverige utomlands ökar nu. Prognoserna går
              åt rätt håll.
            </seg>
          </u>
          <u>
            <seg>
              Vi har infört värnskatten. Vi höjde kapitalbeskattningen till
              30 %. Vi genomförde avdragsrätten för pensionsförsäkringarna,
              som Olof Johansson sade.
            </seg>
          </u>
          <u>
            <seg>
              Det är en förutsättning om vi skall klara detta. De som har det
              bäst ställt måste bära sin del av bördan.
            </seg>
          </u>
          <u>
            <seg>
              Samtidigt vill jag gärna säga att jag förstår att moderaterna
              kan vara besvikna. Ideologin, nyliberalismen, har brutit samman.
              Där är teorin att sänka skatterna för de rika och låta marknaden
              klara resten och tränga undan politiken. Den har blivit en katastrof
              överallt där den har tillämpats. Det blev bara ökad arbetslöshet,
              ökade ekonomiska skillnader och ökad otrygghet.
            </seg>
          </u>
          <u>
            <seg>
              Moderaterna är naturligtvis också besvikna över sina tre år vid
              makten. Det var första gången på 60 år som moderaterna fick chansen
              att styra det här landet från statsministerposten. Det blev en
              ekonomisk katastrof för Sverige. Moderaterna kan rimligen inte
              vara nöjda själva med den utgången. Det blev en fördubbling av
              statsskulden på tre år. Vi lånade lika som under hela Sveriges
              tidigare historia. Det kan inte vara god, sund, moderat ekonomisk
              politik att det blir så.
            </seg>
          </u>
          <u>
            <seg>
              Möjligheterna för moderaterna att inom rimlig tid återta statsministerposten
              ter sig inte så ljusa, om jag uttrycker mig försiktigt efter de
              uttalanden som gjorts t.o.m. av Maria Leissner.
            </seg>
          </u>
          <u>
            <seg>
              Den konfrontation som moderaterna försökte åstadkomma genom en
              stenhård skiljelinje mellan blocken - det var ju en grundläggande
              moderat strategi - har nu ersatts av samarbete över blockgränsen.
            </seg>
          </u>
          <u>
            <seg>
              Därför kan jag förstå en moderat frustration, Lars
            </seg>
          </u>
          <u>
            <seg>
              Tobisson, utan att det skall missförstås. Men det kommer inte
              att på något sätt hindra socialdemokratin att fortsätta att fullfölja
              linjen med en handlingskraftig samarbetsregering.
            </seg>
          </u>
          <note>
            Anf. 37 LARS TOBISSON (m) replik
          </note>
          <u>
            <seg>
              Herr talman! Att vi moderater är orättvisa är ju ett slitet tema
              från Ingvar Carlssons sida. Basen för kritiken är bl.a. vad fyrpartiregeringen
              gjorde på det sociala området. Man kan minnas den indignation
              som visades när vi hade förslagit en sänkning av kompensationsnivån
              i arbetslöshetsförsäkringen till 80 %.
            </seg>
          </u>
          <u>
            <seg>
              Då är frågan hur situationen är nu när ni sänker till
            </seg>
          </u>
          <u>
            <seg>
              75 %. Nu kallas det för en strukturåtgärd, ett sätt att hävda
              arbetslinjen i socialförsäkringen. Jag håller i och för sig med,
              men hur går det ihop för er del? Vill ni fortfarande återgå till
              90 %, som partikongressen har uttalat sig för? Varför vill ni
              inte att alla yrkesverksamma skall få tillgång till samma skydd
              inom ramen för en allmän arbetslöshetsförsäkring?
            </seg>
          </u>
          <u>
            <seg>
              Ett annat tema är borgerlig splittring. Det är riktigt att vi
              är skilda partier. Det är också riktigt att vi moderater mest
              konsekvent fullföljer den borgerliga regeringens politik för att
              återupprätta Sverige som tillväxt- och företagarnation. Vi har
              goda förhoppningar om att det går att samlas på denna grund inför
              och efter nästa val. Det har visat sig förr att spådomar om motsatsen
              kommit på skam.
            </seg>
          </u>
          <u>
            <seg>
              Nu måste jag fråga Ingvar Carlsson - som själv har bestritt att
              socialdemokraterna är splittrade - hur ni har det med t.ex. EU.
              Inför folkomröstningen kunde eller vågade ni inte inta en bestämd
              ståndpunkt - ja eller nej. Det betydde att den nybildade regeringen
              inte hade någon uppfattning i frågan. Förekomsten av
            </seg>
          </u>
          <u>
            <seg>
              EU-motståndare bland statsråden gjorde att ett klart ställningstagande
              skulle ha framkallat en regeringskris och kanske en sprängning
              av partiet.
            </seg>
          </u>
          <u>
            <seg>
              Nu kunde ni komma undan att lägga fram förslag eftersom fyrpartiregeringen
              redan hade gjort det. Men det blev inte lika lätt att undvika
              ett ställningstagande till EMU:s tredje steg. Finansministern
              har medgett att det bör tas senast hösten 1997.
            </seg>
          </u>
          <u>
            <seg>
              Jag har sagt att det är bra att regeringen nu visat att ni tar
              konvergenskraven på allvar. Men varför skjuter man på besluten
              i frågor där snabba besked skulle verka förtroendeskapande och
              därmed bidra till att nå de mål man eftersträvar, dvs. sänkt ränta
              och sänkt krona. Där har framstegen verkligen inte blivit särskilt
              stora på sistone.
            </seg>
          </u>
          <u>
            <seg>
              Man får besked om besparingar, om tillväxtprogrammet, om Riksbankens
              oberoende. Här finns tecken, om någonsin, på att man är splittrad
              och på att politiken är motsägelsefull och senfärdig.
            </seg>
          </u>
          <u>
            <seg>
              Varför inte klargöra Socialdemokraternas avsikter beträffande
              EMU:s tredje steg? Det låter säga sig.
            </seg>
          </u>
          <u>
            <seg>
              Och jag håller helt med om att ett utanförstående ställer minst
              lika stora krav på en tillväxtskapande ekonomisk politik och på
              sunda statsfinanser som ett deltagande. Det är alldeles riktigt
              att det i slutändan är riksdagen som skall besluta. Men någon
              skall förelägga riksdagen förslag till beslut, och det måste regeringen
              göra.
            </seg>
          </u>
          <u>
            <seg>
              Innan vi återses här i kammaren skall det hållas val. Den som
              till EU-parlamentet väljer en socialdemokratisk valsedel, röstar
              han eller hon på att Sverige skall delta fullt ut i det ekonomiska
              och monetära samarbetet? Det får vi inte veta. Genom att Socialdemokraterna
              lägger fram två valsedlar, med EU-
            </seg>
          </u>
          <u>
            <seg>
              anhängare och EU-motståndare blandade, kan man inte ens veta
              om man med sin röst i EU-parlamentet hjälper in någon som vill
              att Sverige skall delta i det europeiska samarbetet eller någon
              som vill att vi skall lämna det. En sådan röst är, mina vänner,
              egentligen inte mera värd än en blankröst.
            </seg>
          </u>
          <u>
            <seg>
              Ingen behöver sväva i tvivelsmål om var vi moderater står. Vi
              är sedan länge Europapartiet i svensk politik.
            </seg>
          </u>
          <note>
            (Applåder)
          </note>
          <note>
            Anf. 38 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Här kommer Tobisson upp i sitt första inlägg och
              anklagar mig för att inte våga gå emot mina egna partivänner i
              svåra frågor. Då svarar jag på detta och visar att han själv och
              Moderaterna under sin tid, i stället för att våga ta de svåra
              besluten mot sina sympatisörer, gick in med kraftiga förmåner
              för vissa och försämringar för andra. När Tobisson kommer tillbaka
              har han icke ett ord att säga om detta, om att man praktiskt taget
              drev ut stora resurser till dem som hade det allra bäst och samtidigt
              lade ökade påfrestningar på dem som hade det sämst ställt.
            </seg>
          </u>
          <u>
            <seg>
              Det var därför som klyftorna i Sverige tyvärr började öka igen,
              och det var därför ni förlorade valet, med all rätt.
            </seg>
          </u>
          <u>
            <seg>
              Vi har nu uppdraget att dels ta Sverige ur den ekonomiska krisen,
              dels samtidigt steg för steg återigen göra Sverige rättvisare
              och pressa ner arbetslösheten. Det är inte lätt, men socialdemokratin
              har nu i samarbete med framför allt Centerpartiet inlett det arbetet,
              och jag är övertygad om att vi kommer att klara den uppgiften.
            </seg>
          </u>
          <u>
            <seg>
              Lars Tobisson talar återigen om splittring. Vi är ett stort parti.
              Vi representerar nästan halva svenska valmanskåren. Men det avgörande
              är: Förmår vi att i denna riksdag komma fram till beslut? Jag
              vill påstå att vi har den förmågan. Det är en betydande skillnad
              mot när Moderaterna hade ansvaret för hur politiken skulle skötas
              och Ny demokrati var tungan på vågen.
            </seg>
          </u>
          <u>
            <seg>
              Det är en viss skillnad mot hur det var förra våren,
            </seg>
          </u>
          <u>
            <seg>
              Lars Tobisson. Per-Ola Eriksson talade om hur han då försökte
              sy ihop det och om det fasta, klara samarbete som har varit den
              här våren.
            </seg>
          </u>
          <u>
            <seg>
              När det gäller EU kanske det vore klädsamt, Lars
            </seg>
          </u>
          <u>
            <seg>
              Tobisson, att stämma ned tonen litet grand. Vad hade hänt om
              Moderaterna hade fått igenom sin linje att vi skulle ha folkomröstning
              i juni 1994? Tror Lars Tobisson verkligen att vi i så fall hade
              varit medlemmar nu? Jag är inte säker på den saken.
            </seg>
          </u>
          <u>
            <seg>
              Jag vet att det var de som spekulerade i att socialdemokratin
              skulle splittras. Jag vet att man från början var kritisk mot
              vår uppläggning av den frågan.
            </seg>
          </u>
          <u>
            <seg>
              Men när vi nu kan summera det, kan vi slå fast:
            </seg>
          </u>
          <u>
            <seg>
              Svensk demokrati klarade den folkomröstningen på ett bra sätt.
              Vi har anledning att vara stolta över det.
            </seg>
          </u>
          <u>
            <seg>
              Socialdemokratin sprack inte i två delar. Vi kommer inte att
              göra det nu heller.
            </seg>
          </u>
          <note>
            Men det är inte, Lars Tobisson, de 22 ledamöter som skall väljas
            i höstens val som skall avgöra om
          </note>
          <u>
            <seg>
              Sverige skall gå med i EMU eller inte. Det skall denna riksdag
              göra. Jag kommer inte att vara med om att flytta ut det beslutet
              från denna riksdag.
            </seg>
          </u>
          <u>
            <seg>
              Men jag ställer motfrågan: Menar alltså Moderaterna nu att de
              går ifrån den överenskommelse vi hade mellan alla partier om att
              frågan om det tredje steget skall komma upp i Sveriges riksdag
              innan vi beslutar om det? Det är i så fall ett ganska sensationellt
              besked vi har fått här i dag.
            </seg>
          </u>
          <u>
            <seg>
              Jag vet inte, herr talman, om Lars Tobisson har rätt att svara
              mer. Jag har som princip att då inte utnyttja mitt inlägg till
              att ställa ytterligare frågor, så jag avstår från det. Men jag
              kan försäkra, herr talman, att när vi ses i höst har jag en del
              ytterligare saker som jag skulle vilja klara upp med Moderata
              samlingspartiet.
            </seg>
          </u>
          <u>
            <seg>
              I avvaktan på det vill jag önska Lars Tobisson och moderaterna,
              inte minst Carl Bildt, och alla ledamöter en riktigt trevlig sommar.
              Jag gör det i förskott, innan jag tar ett par nappatag också med
              några andra ledamöter av kammaren.
            </seg>
          </u>
          <note>
            (Applåder)
          </note>
          <u>
            <seg>
              Anf. 39 GUDRUN SCHYMAN (v) replik
            </seg>
          </u>
          <u>
            <seg>
              Herr talman! Jag vill påminna Ingvar Carlsson om att vi hade
              ett samarbete med utgångspunkt i valresultatet. Det är det som
              ger mig mandat att tala här över huvud taget. Det samarbetet ledde
              till att det blev möjligt för Ingvar Carlsson att över huvud taget
              vara statsminister i den regering han nu företräder.
            </seg>
          </u>
          <u>
            <seg>
              Sedan hade vi ett samarbete om ett stort saneringsprogram för
              att få ordning på Sveriges ekonomi.
            </seg>
          </u>
          <u>
            <seg>
              Det omslöt totalt 114 miljarder kronor. Det var väl avvägt i
              besparingar och skattehöjningar. Det var en del mycket svåra beslut
              för vår del.
            </seg>
          </u>
          <u>
            <seg>
              Resultatet av denna stora budgetsanering redogjorde Ingvar Carlsson
              själv för här i början. Det var ett positivt resultat.
            </seg>
          </u>
          <u>
            <seg>
              Men det som vi är missnöjda med är att arbetslösheten står stilla.
              Därför vill vi göra mer på det området.
            </seg>
          </u>
          <u>
            <seg>
              Vi är inte överens med regeringen om att det skall fördelas orättvist.
              När jag står här och säger att det är orättvist att sänka ersättningen
              i a-kassan och i sjukförsäkringen och barnbidragen, för att samtidigt
              sänka matmomsen för alla, vill jag inte bli kallad för kommunist.
              Göran Persson gjorde ett sådant misstag första maj. Jag trodde
              att ni hade lärt er någonting av det.
            </seg>
          </u>
          <u>
            <seg>
              Däremot välkomnar jag väldigt gärna en ideologisk debatt mellan
              arbetarrörelsens bägge partier. Jag tror att det vore välbehövligt
              att vi utvecklade tankarna om framtiden, om hur vi skall bygga
              denna välfärd med ett bevarande av rättvisa och trygghet, så att
              vi inte bara tittar bakåt och kommer med gamla lösningar. Den
              debatten vill jag gärna ha med Ingvar Carlsson och med arbetarrörelsen
              under hösten. Det ser jag fram mot.
            </seg>
          </u>
          <u>
            <seg>
              Jag skulle kunna ställa frågan: Vad är det för ideologi numera
              i det socialdemokratiska partiet? Jag är socialist - är Ingvar
              Carlsson det? Ingvar Carlsson sade själv: För att vara socialdemokrat
              krävs det något helt annat. Vad krävs det då? Det blir man inte
              klok på när man ser vilka olika åsikter ni har.
            </seg>
          </u>
          <note>
            (Applåder)
          </note>
          <note>
            Anf. 40 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Nu underskattar Gudrun Schyman grovt de svenska
              medborgarna. Jag tror att de är mycket väl medvetna om att de
              lever i ett samhälle som i hög grad har präglats av socialdemokratiska
              värderingar - liksom Danmark, liksom Norge, liksom
            </seg>
          </u>
          <u>
            <seg>
              Finland. Jag tror att de mycket klart kan se skillnaden mot de
              länder där de kommunistiska värderingarna råder.
            </seg>
          </u>
          <u>
            <seg>
              Vad jag i dag har försökt få klarhet i, är: Har
            </seg>
          </u>
          <u>
            <seg>
              Vänsterpartiet bara ändrat namnet, beteckningen? Har man verkligen
              åstadkommit en ändring i sina grundläggande värderingar? Jag har
              också motiverat varför jag ställer frågan, nämligen därför att
              man har en partisekreterare som säger, inte för fem år sedan,
              inte för tre år sedan, utan i år: Jo, jag är kommunist.
            </seg>
          </u>
          <u>
            <seg>
              Det är inte bara jag som har rätt att då få svar på frågan: Var
              står Vänsterpartiet ideologiskt? Det har faktiskt svenska folket
              rätt till. Och den debatten skall också föras här i Sveriges riksdag.
            </seg>
          </u>
          <u>
            <seg>
              Jag tycker att vi har möjlighet att föra både en ideologisk debatt
              och en sakdebatt, och jag har försökt föra båda med Gudrun Schyman
              i dag. Men den ideologiska debatten, som ändå måste vara grunden
              för vårt agerande, den är väldigt svår att föra.
            </seg>
          </u>
          <u>
            <seg>
              Det var inte Vänsterpartiet som gjorde mig till statsminister,
              faktiskt. Det var väljarna. Socialdemokraterna fick 45,5 % av
              rösterna i konkurrens med åtta andra partier, och det var det
              som avgjorde saken.
            </seg>
          </u>
          <u>
            <seg>
              Sedan går det inte att bara tycka illa om marknaden, Gudrun Schyman.
              Skall man kunna återta till demokratin vad demokratin tillhör,
              krävs ekonomisk handling och politisk handling, och det krävs
              en helhet i politiken om man skall kunna göra något åt situationen
              och ta landet ur krisen.
            </seg>
          </u>
          <u>
            <seg>
              Er politik gör inte tillräckligt mycket åt räntan.
            </seg>
          </u>
          <u>
            <seg>
              Därför leder den till högre boendekostnader och till ökad arbetslöshet,
              och era förslag när det gäller matmomsen leder till att pensionärerna,
              låginkomsttagarna och inte minst barnfamiljerna får mycket högre
              matkostnader än om man hade stött Socialdemokraternas och Centerns
              linje.
            </seg>
          </u>
          <u>
            <seg>
              Det är fakta, Gudrun Schyman. Det räcker inte att prata vackert
              om solidaritet och annat. Det är effekten av hela politiken som
              är avgörande, och det är där
            </seg>
          </u>
          <u>
            <seg>
              Vänsterpartiets politik skulle få så negativa konsekvenser.
            </seg>
          </u>
          <note>
            (Applåder)
          </note>
          <note>
            Anf. 41 BIRGER SCHLAUG (mp) replik
          </note>
          <u>
            <seg>
              Herr talman! Jag har kort tid till mitt förfogande, och det kräver
              korta frågor som kan få korta svar, så här i slutet av debatten.
            </seg>
          </u>
          <u>
            <seg>
              Mina frågor till Ingvar Carlsson är mycket enkla och raka och
              kan också ge mycket enkla och raka svar.
            </seg>
          </u>
          <u>
            <seg>
              För det första: När skall kärnkraften vara avvecklad? Gäller
              riksdagsbeslutet om avveckling år 2010?
            </seg>
          </u>
          <u>
            <seg>
              För det andra: Är regeringen öppen för en folkomröstning den
              dag när EU har förändrats så pass mycket, efter regeringskonferensen,
              att det finns skäl att ompröva beslutet? Kan detta då ske i en
              folkomröstning? Är Ingvar Carlsson öppen för det?
            </seg>
          </u>
          <u>
            <seg>
              För det tredje: Tycker Ingvar Carlsson att det är rimligt, när
              man skär i kommuner, sjukvård och omsorg, att samtidigt inteckna
              55,8 miljarder kronor till nya vapensystem? Är det rimligt, ja
              eller nej?
            </seg>
          </u>
          <u>
            <seg>
              I övrigt önskar jag både kammaren och Ingvar
            </seg>
          </u>
          <u>
            <seg>
              Carlsson en riktigt grön sommar.
            </seg>
          </u>
          <note>
            (Applåder)
          </note>
          <note>
            Anf. 42 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Jag vet inte för vilken gång i ordningen jag gör
              det, men jag skall gärna för Birger
            </seg>
          </u>
          <u>
            <seg>
              Schlaug upprepa att för mig är en folkomröstning ett utomordentligt
              viktigt instrument i demokratin. Har man valt att underställa
              folket en fråga, kan man inte utan vidare nonchalera dess beslut.
            </seg>
          </u>
          <u>
            <seg>
              Därför är detta inte bara en energipolitisk fråga för mig. Det
              är också en moralisk fråga. Svenska folket har sagt ifrån genom
              att rösta för en avveckling 2010, och då kan vi inte bara ändra
              på det. Vill man göra något sådant får man gå tillbaka till folket.
            </seg>
          </u>
          <u>
            <seg>
              Birger Schlaug tog också tidigare upp vetorätten.
            </seg>
          </u>
          <u>
            <seg>
              Vi kommer under inga förhållanden att låta vår alliansfria utrikespolitik
              underställas någon omröstning utanför den här kammaren. Det är
              vi själva som avgör den saken och ingen annan.
            </seg>
          </u>
          <u>
            <seg>
              Vi har talat om att det i framtiden kan bli frågan om att ändra
              majoritetsreglerna i någon utrikes- eller säkerhetspolitisk fråga.
              Det kan handla om insatser för mänskliga rättigheter eller liknande.
              Men innan vi bestämmer oss för det skall vi själva lägga fast
              att där skulle vi kunna diskutera en sådan förändring av reglerna.
            </seg>
          </u>
          <u>
            <seg>
              Om jag förstod det rätt gällde frågan dessutom om vi skall ha
              en folkomröstning om det tredje steget,
            </seg>
          </u>
          <u>
            <seg>
              EMU. Vi hade den stora avgörande folkomröstningen i november
              förra året, och vi skall ha ett val till EU nu i september. Jag
              tänker för min del vänta med att ta ställning till ytterligare
              folkomröstningar tills vi har ett faktaunderlag som gör det möjligt
              att bedöma frågan. En akademisk diskussion tycker jag inte är
              särskilt intressant, utan vi får återkomma till den frågan längre
              fram.
            </seg>
          </u>
          <note>
            Anf. 43 LARS LEIJONBORG (fp) replik
          </note>
          <u>
            <seg>
              Herr talman! Ingvar Carlsson fortsätter att föra debatten på
              ett sätt som jag tycker att vi skulle försöka undvika: Allt ont
              är andras fel och allt gott är Socialdemokraternas förtjänst.
              Låt mig bara helt kort säga att de avgörande vändpunkterna i ekonomin
              kom under de borgerliga åren. Det var då sysselsättningen vände
              uppåt och budgetunderskottet vände nedåt.
            </seg>
          </u>
          <u>
            <seg>
              Vi har fått nya vändpunkter, men nu går tendenserna i ekonomin
              åt fel håll. Pessimismen ökar, nyföretagandet minskar, räntan
              ligger fortfarande klart över de 10 % som Göran Persson har angivit
              som smärtgränsen för just den här dagen. Det är av dessa skäl
              vi inte får fram de nya jobb som vi så väl behöver.
            </seg>
          </u>
          <u>
            <seg>
              Däremot tycker jag att det är mycket bra att Ingvar
            </seg>
          </u>
          <u>
            <seg>
              Carlsson nu tar en rejäl debatt med Vänsterpartiet. Vi har känt
              oss litet ensamma i den renhållningsuppgiften. Men glöm inte bort,
              Ingvar Carlsson, att ni nu får skörda det ni själva har sått genom
              det sätt på vilket ni drev er populistiska oppositionspolitik
              under den förra mandatperioden, och genom att ni efter valet medvetet
              tackade nej till erbjudandet om en blocköverskridande regering
              och då valde att släppa in Vänsterpartiet som regeringsunderlag.
            </seg>
          </u>
          <note>
            Anf. 44 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! Lars Leijonborg har kanske glömt vilket parti det
              var som satte sig i krisförhandlingar med den dåvarande regeringen,
              trots att jag hade varnat i förväg och sagt: Tänk igenom det parlamentariska
              underlaget.
            </seg>
          </u>
          <u>
            <seg>
              Vi har träffat vissa uppgörelser med Vänsterpartiet. Det tyckte
              vi var rimligt och nödvändigt. Vi har träffat uppgörelser också
              med Miljöpartiet, och vi har framför allt träffat uppgörelser
              med Centerpartiet. En koalition med Folkpartiet tror jag inte
              hade lett fram till ett så kraftfullt saneringsprogram, och jag
              är inte heller säker på att det hande gagnat folkomröstningsresultatet.
            </seg>
          </u>
          <note>
            Anf. 45 LARS LEIJONBORG (fp) replik
          </note>
          <u>
            <seg>
              Herr talman! Utomlands har inte förtroendet för svensk ekonomisk
              politik ökat på det sätt det borde ha gjort. Jag tror tvärtemot
              Ingvar Carlsson att med en blocköverskridande regering med Folkpartiet
              hade vi fått en helt annan utveckling.
            </seg>
          </u>
          <u>
            <seg>
              Ingvar Carlsson tog upp Ny demokrati. Jag tycker det är en rimlig
              parallell till Vänsterpartiet. Vi försökte verkligen klara den
              renhållningsuppgiften. Låt oss tillsammans klara den när det gäller
              Vänsterpartiet.
            </seg>
          </u>
          <note>
            Anf. 46 ALF SVENSSON (kds) replik
          </note>
          <u>
            <seg>
              Herr talman! Jag tycker också att det är alldeles utmärkt att
              Ingvar Carlsson har dragit i gång det här ideologiska upprensningsarbetet.
              Men, som Lars
            </seg>
          </u>
          <u>
            <seg>
              Leijonborg sade, Ingvar Carlsson tog ju Vänsterpartiet upp i
              regeringsbåten. Såvitt jag begriper var det väl samma partisekreterare
              för det partiet då som det är i dag. Det hade kanske varit rimligt
              att ställa frågan före i stället för efter.
            </seg>
          </u>
          <u>
            <seg>
              I Ingvar Carlssons anförande kom temat tillbaka att den regering
              som vi tillhörde var beroende av
            </seg>
          </u>
          <u>
            <seg>
              Nydemokraterna. Förvisso är det sant. De var ett slags vågmästare.
              Men det berodde, Ingvar Carlsson, på att ni mellan 1991 och 1994
              drev en helt annan politik än den ni nu driver. Hade ni då drivit
              den politik som ni nu driver och inte hela tiden hade obstruerat
              och sagt nej till besparingar på löpande band, skulle jag vilja
              säga, skulle situationen naturligtvis ha varit en annan.
            </seg>
          </u>
          <u>
            <seg>
              Jag kan inte låta bli att kommentera Ingvar Carlssons sätt att
              sudda när det gäller fördelningspolitik.
            </seg>
          </u>
          <u>
            <seg>
              Det är ju ändå klart att man, om de här miljarderna tas från
              arbetslöshetsersättningen, vilket är synnerligen diskutabelt,
              fördelningspolitiskt mera precist kan rikta dem till de ekonomiskt
              sämst ställda än om de läggs på en sänkning av momsen på mat.
            </seg>
          </u>
          <u>
            <seg>
              Har man 8 miljarder eller någonting sådant för att sänka momsen
              på mat är det klart att de miljarderna kan riktas mycket direkt
              till de ekonomiskt sämst ställda och till dem som behöver sjukvård
              - gamla eller vilka grupper det nu är som man vill prioritera.
            </seg>
          </u>
          <u>
            <seg>
              Man kan faktiskt inte stå här och göra gällande att en momssänkning
              på 8 miljarder tvärs över fördelningspolitiskt skulle vara den
              mest gynnade och rimliga insats som kan göras. Vi vet att Ingvar
              Carlsson vet det. Därför tycker jag att detta måste strykas under
              här.
            </seg>
          </u>
          <note type="speaker">
            Anf. 47 LARS TOBISSON (m)
          </note>
          <u>
            <seg>
              Herr talman! Efter detta första riksdagsår tror jag att regeringen
              är ganska besviken. Visserligen har den inte haft svårt att få
              majoritet här i kammaren. Med vänsterns hjälp har man fått igenom
              skattehöjningar och återställare. Man har åtminstone fått antaget
              ett program för att sanera statsfinanserna och utlovat ett annat
              för tillväxten.
            </seg>
          </u>
          <u>
            <seg>
              Men krona och ränta har vägrat att ta nämnvärda intryck. Det
              gäller även efter det att konvergensprogrammet lagts fram. Arbetslösheten
              ligger kvar på hög nivå, oavsett hur man mäter den. Inte ens regeringen
              vågar ställa i utsikt mer än en marginell förbättring.
            </seg>
          </u>
          <u>
            <seg>
              Många utsatta tycker att detta luktar kapitulation, att man av
              ideologiska skäl inte förmår sig till att skapa utrymme för nya
              jobb i privata företag. Inte heller tycks det intryck som regeringen
              skapat hos medborgarna ha blivit särskilt fördelaktigt, att döma
              av aktuella opinionsmätningar. Hur det faktiskt förhåller sig
              får vi veta i höstens val till Europaparlamentet.
            </seg>
          </u>
          <u>
            <seg>
              I den valrörelse som stundar kommer vi moderater att entydigt
              stå för ett förstärkt samarbete inom EU
            </seg>
          </u>
          <u>
            <seg>
              för freden, för kampen mot brott och knark och för att välfärden
              skall växa och spridas bland Europas folk.
            </seg>
          </u>
          <u>
            <seg>
              Vet man inte vad man vill i Europa, då kan man inte stå upp för
              Sverige i Europa.
            </seg>
          </u>
          <u>
            <seg>
              Kampanjen kommer också att handla om politikens inriktning i
              Sverige. Skall vi söka oss tillbaka till den socialdemokratiska
              modell som alltmer gått i baklås eller skall vi möta den nya tiden
              med en politik som ger större utrymme för den enskilda människan,
              för hennes möjligheter att utbilda sig, få jobb och över huvud
              taget ordna sin tillvaro så att den bäst passar de egna förhållandena?
            </seg>
          </u>
          <u>
            <seg>
              Det skall bli intressant att se resultatet av denna kommande
              kraftmätning. Men dessförinnan skall det väl bli något utrymme
              för ledighet. Jag vill uttala förhoppningen att den ledigheten
              för kammarens ledamöter blir av behagligt slag. Jag kan också
              vidarebefordra en hälsning med samma innebörd från medlare Carl
              Bildt. Jag tror dock inte att han vågade innefatta sig själv i
              denna förhoppning.
            </seg>
          </u>
          <note type="speaker">
            Anf. 48 OLOF JOHANSSON (c)
          </note>
          <u>
            <seg>
              Herr talman! Jag tycker att den debatt som förts här i dag har
              varit upplysande på många olika sätt.
            </seg>
          </u>
          <u>
            <seg>
              Det finns ett tema som glimtar fram ibland men som alltid måste
              upprepas, för det förtjänar det: Det här landet kräver långsiktigt
              stabila spelregler för att vi skall kunna ta oss ur den krissituation
              som vi befinner oss i. Det kräver en hel del av politiken. Mycket
              av det har diskuterats här i dag. Men det kräver också mycket
              av många andra - av företagare, av fackliga organisationer och
              av oss alla - för att lyckas.
            </seg>
          </u>
          <u>
            <seg>
              Vi har nu kommit fram till, och det är en början, att möjligheten
              finns att statsskulden som andel av
            </seg>
          </u>
          <u>
            <seg>
              BNP kan stabiliseras till 1996 för att sedan minska.
            </seg>
          </u>
          <u>
            <seg>
              Vi ser möjligheten att budgetunderskottet elimineras till 1998,
              och det är bra. Det är bra att de här möjligheterna nu är gemensamma
              mål; det är alltid något av nationell samling. Men det kommer
              att kräva mycket mer av denna kammare också framöver för att man
              skall kunna verkställa och se till att detta följs upp till sist.
            </seg>
          </u>
          <u>
            <seg>
              Låt mig å Centerpartiets vägnar deklarera att vi inte ställer
              upp i politiskt samarbete för ro skull. Det är inte en del i ett
              maktspel. Det här handlar om vårt land och om att uppnå resultat.
              Vi kommer att fortsätta att samarbeta med dem som har samma mål
              och vars insatser man kan lita på.
            </seg>
          </u>
          <u>
            <seg>
              Låt mig också säga att jag tycker att de erfarenheter som vi
              har av samarbetet med Socialdemokraterna under våren har varit
              mycket positiva. Det innebär inte att vi behöver gräva ner stridsyxan
              på alla områden.
            </seg>
          </u>
          <u>
            <seg>
              Osökt faller det mig i minnet att jag i morgon för ett år sedan
              lämnade en tidigare regering. Den frågan lever fortfarande. Jag
              vill skicka en särskild sommarhälsning till min efterträdare Anna
              Lindh: Lyssna väldigt noga på vad Naturvårdsverket säger när det
              gäller broar, trafikflöden och sådant! Släng inte bra pengar efter
              dåliga!
            </seg>
          </u>
          <u>
            <seg>
              Herr talman! Med dessa ord vill jag önska kammaren i övrigt en
              väldigt glad och trevlig sommar och mer av nationell samling när
              vi kommer tillbaka i höst.
            </seg>
          </u>
          <note>
            (Applåder)
          </note>
          <note type="speaker">
            Anf. 49 ALF SVENSSON (kds)
          </note>
          <u>
            <seg>
              Herr talman! Låt mig också önska statsministern, regeringen,
              kammarens ledamöter och riksdagens personal en riktigt skön och
              fin sommar. Alla som lyssnar eller tittar på oss och som har orkat
              med den här förmiddagen önskas en riktigt fin sommar i ett av
              världens absolut bästa länder, Sverige!
            </seg>
          </u>
          <u>
            <seg>
              Nästa gång möts vi kanske på barrikaderna inför
            </seg>
          </u>
          <u>
            <seg>
              EU-valet. Ibland får nog svenska folket sig till livs att
            </seg>
          </u>
          <u>
            <seg>
              EU handlar om jordgubbars storlek, morkullejakt, rätten att spotta
              snus e.d. Men EU-idén från början är en fredsidé, att vi människor
              skulle hjälpas åt och komma närmare varandra och lösa gemensamma
              problem som inte kan lösas inom en nations gränser.
            </seg>
          </u>
          <u>
            <seg>
              Det handlar om miljöfrågor. Det handlar om att bevara freden.
              Det handlar om att ta itu med knarket.
            </seg>
          </u>
          <u>
            <seg>
              Det handlar om att få en flyktingpolitik där vi alla hjälps åt.
            </seg>
          </u>
          <u>
            <seg>
              Jag tycker att vi skall försöka hjälpas åt med att presentera
              EU på det sätt som fäderna ville ha EU
            </seg>
          </u>
          <u>
            <seg>
              presenterat, för visst är det så att det är freden vi vill bevara,
              miljön vi vill förbättra, knarket vi vill sopa undan och den sociala
              dimensionen vi vill stärka!
            </seg>
          </u>
          <note>
            Anf. 50 Statsminister INGVAR
          </note>
          <note>
            CARLSSON (s)
          </note>
          <u>
            <seg>
              Herr talman! På de sekunder jag har kvar vill jag säga till Lars
              Tobisson att på en punkt finns det naturligtvis en viss besvikelse.
              Misstron mot svensk ekonomi var faktiskt ännu större än jag trodde.
              Därmed var det ännu mer hårdarbetat att få ner räntor och att
              stabilisera kronan. Men det leder bara till att vi med ännu större
              beslutsamhet kommer att driva politiken vidare. Vi måste få ner
              räntorna, och kronan är i dag undervärderad.
            </seg>
          </u>
          <u>
            <seg>
              Jag vet att det finns de som har antytt att EU är ett dåligt
              projekt. Men det är fullständigt groteskt att efter fem och en
              halv månad som medlemmar i EU
            </seg>
          </u>
          <u>
            <seg>
              betygsätta detta. Den som går ut och säger det, har inte särskilt
              väl satt sig in i vad det här historiska projektet innebär.
            </seg>
          </u>
          <u>
            <seg>
              Till slut har jag också en förhoppning om att det samarbetsklimat
              som ändå har åstadkommits i denna kammare, inte minst över blockgränserna,
              skall kunna bestå. Fortfarande är läget för landet, läget för
              nationen, så utsatt att vi behöver det samarbetet. Vi kommer att
              behöva det ett bra tag framåt.
            </seg>
          </u>
          <u>
            <seg>
              Jag kan försäkra som statsminister att jag, samtidigt som vi
              naturligtvis måste föra den demokratiska debatten, kommer att
              verka för att det samarbetet skall bestå och utvecklas.
            </seg>
          </u>
          <note>
            Tack för debatten i dag!
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 9 juni.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            1994/95:225 till konstitutionsutskottet
          </note>
          <note>
            Förslag
          </note>
          <note>
            1994/95:RR13 till justitieutskottet
          </note>
          <note>
            1994/95:RR14 till finansutskottet
          </note>
          <note>
            Kammaren biföll talmannens förslag om att motionstiden för skr.
            1994/95:225 och förs.
          </note>
          <note>
            1994/95:RR13 och RR14 med hänsyn till sommaruppehållet skulle
            förlängas till den 6 oktober.
          </note>
          <note>
            Motioner
          </note>
          <note>
            1994/95:Jo38 och Jo39 till jordbruksutskottet
          </note>
          <note>
            1994/95:K24-K27 till konstitutionsutskottet
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1994/95:222 Ny ellagstiftning
          </note>
          <note>
            1994/95:N20 av Erik Arthur Egervärn (c)
          </note>
          <note>
            1994/95:N21 av Sivert Carlsson (c)
          </note>
          <note>
            1994/95:N22 av Karl-Gösta Svenson (m)
          </note>
          <note>
            1994/95:N23 av Gudrun Schyman m.fl. (v)
          </note>
          <note>
            1994/95:N24 av Per Westerberg m.fl. (m,fp)
          </note>
          <note>
            1994/95:N25 av Arne Kjörnsberg m.fl. (s)
          </note>
          <note>
            1994/95:N26 av Eva Goës m.fl. (mp)
          </note>
          <note>
            1994/95:N27 av Leif Marklund m.fl. (s)
          </note>
          <note>
            med anledning av prop. 1994/95:228 Mästarbrev för hantverkare
          </note>
          <note>
            1994/95:N28 av tredje vice talman
          </note>
          <note>
            Christer Eirefelt m.fl. (fp)
          </note>
          <note>
            med anledning av prop. 1994/95:230 Kommunal översiktsplanering
            enligt plan- och bygglagen, m.m.
          </note>
          <note>
            1994/95:Bo11 av Erling Bager och Lennart Fremling
          </note>
          <u>
            <seg>
              (fp)
            </seg>
          </u>
          <note>
            1994/95:Bo12 av Gudrun Schyman m.fl. (v)
          </note>
          <note>
            1994/95:Bo13 av Inga Berggren och Ulla Löfgren
          </note>
          <u>
            <seg>
              (m)
            </seg>
          </u>
          <note>
            1994/95:Bo14 av Rolf Kenneryd m.fl. (c)
          </note>
          <note>
            1994/95:Bo15 av Dan Ericsson m.fl. (kds)
          </note>
          <note>
            1994/95:Bo16 av Per Lager m.fl. (mp)
          </note>
          <note>
            med anledning av prop. 1994/95:231 Allmän fiskevårdsavgift m.m.
          </note>
          <note>
            1994/95:Jo40 av Eskil Erlandsson (c)
          </note>
          <note>
            1994/95:Jo41 av Elving Andersson (c)
          </note>
          <note>
            1994/95:Jo42 av Göte Jonsson m.fl. (m)
          </note>
          <note>
            1994/95:Jo43 av Jan Backman (m)
          </note>
          <note>
            1994/95:Jo44 av Ulf Melin och Tomas Högström (m)
          </note>
          <note>
            1994/95:Jo45 av Kent Olsson m.fl. (m)
          </note>
          <note>
            1994/95:Jo46 av Bo Finnkvist (s)
          </note>
          <note>
            1994/95:Jo47 av Hans Karlsson (s)
          </note>
          <note>
            1994/95:Jo48 av Eva Eriksson m.fl. (fp)
          </note>
          <note>
            1994/95:Jo49 av Jan-Olof Franzén (m)
          </note>
          <note>
            1994/95:Jo50 av Eva Björne (m)
          </note>
          <note>
            1994/95:Jo51 av Lisbet Calner m.fl. (s)
          </note>
          <note>
            1994/95:Jo52 av Rune Evensson (s)
          </note>
          <note>
            1994/95:Jo53 av Carin Lundberg m.fl. (s)
          </note>
          <note>
            1994/95:Jo54 av Maggi Mikaelsson m.fl. (v)
          </note>
          <note>
            1994/95:Jo55 av Tom Heyman (m)
          </note>
          <note>
            1994/95:Jo56 av Inger René (m)
          </note>
          <note>
            1994/95:Jo57 av Lennart Brunander m.fl. (c)
          </note>
          <note>
            1994/95:Jo58 av Sylvia Lindgren (s)
          </note>
          <note>
            1994/95:Jo59 av Dan Ericsson m.fl. (kds)
          </note>
          <note>
            1994/95:Jo60 av Gudrun Lindvall m.fl. (mp)
          </note>
          <note>
            Finansutskottets betänkanden
          </note>
          <note>
            1994/95:FiU27 Sammanställning av anslag på tilläggsbudget våren
            1995
          </note>
          <note>
            1994/95:FiU28 Räntor på statsskulden, m.m.
          </note>
          <note>
            1994/95:FiU29 Statsbudgetens inkomster för budgetåret 1995/96
          </note>
          <note>
            1994/95:FiU30 Statsbudgetens utgifter för budgetåret
          </note>
          <note>
            1995/96
          </note>
          <note>
            1994/95:FiU31 Statsbudget för budgetåret 1995/96
          </note>
          <note>
            5 § Kallelse till nytt sammanträde
          </note>
          <note>
            Förste vice talmannen kallade kammaren till nytt sammanträde
            kl. 12.40.
          </note>
          <note>
            6 § Kammaren åtskildes kl. 12.27.
          </note>
          <note>
            Förhandlingarna leddes av talmannen från sammanträdets början
            t. o.m. 1 § anf. 32 delvis och av förste vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
