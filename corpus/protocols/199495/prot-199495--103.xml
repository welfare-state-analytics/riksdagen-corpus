<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--103</head>
          <docDate when="1995-05-11 00:00:00">1995-05-11 00:00:00</docDate>
        </div>
      </front>
      <body>
        <div>
          <note>
            14.30 - 18.07
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Ny riksdagsledamot, m.m.
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för riksdagsledamot, m.m.
          </note>
          <note>
            Till Valprövningsnämnden har från Riksskatteverket inkommit bevis
            om att Carina Hägg (s), Värnamo, utsetts till ny ledamot av riksdagen
            fr.o.m. den 15 maj
          </note>
          <note>
            1995 sedan Allan Larsson (s) avsagt sig sitt uppdrag som riksdagsledamot.
            Från Riksskatteverket har också inkommit ny bilaga till tidigare
            utfärdade bevis för ersättare för riksdagsledamöter.
          </note>
          <note>
            Valprövningsnämnden har denna dag granskat beviset för den nye
            ledamoten och den nya bilagan till bevis för ersättare och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 10 maj 1995
          </note>
          <note>
            Lars Tottie/
          </note>
          <note>
            Sven-Georg Grahn
          </note>
          <note>
            2 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1994/95:224 till lagutskottet
          </note>
          <note>
            3 § Beslut rörande utskottsbetänkanden som slutdebatterats den
            10 maj
          </note>
          <note>
            JoU18 Trädgårdsnäring m.m.
          </note>
          <note>
            Mom. 1 (utveckling av fäbodbruket)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            281 för utskottet
          </note>
          <note>
            13 för res. 1
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 71 m, 21 c, 21 fp, 18 v, 10
          </note>
          <note>
            kds
          </note>
          <note>
            För res. 1: 13 mp
          </note>
          <note>
            Frånvarande: 21 s, 9 m, 6 c, 5 fp, 4 v, 5 mp, 5 kds
          </note>
          <note>
            Mom. 3 (investeringsstöd till trädgårdsodling m.m.)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            31 för res. 3
          </note>
          <note>
            7 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 70 m, 22 c, 21 fp, 3 kds
          </note>
          <note>
            För res. 3: 18 v, 13 mp
          </note>
          <note>
            Avstod: 7 kds
          </note>
          <note>
            Frånvarande: 18 s, 10 m, 5 c, 5 fp, 4 v, 5 mp, 5
          </note>
          <note>
            kds
          </note>
          <note>
            Mom. 4 (arbetsgivaravgifter för tillfälligt anställda)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 7 (regelsystemet för omställningsareal)
          </note>
          <note>
            1. utskottet
          </note>
          <note>
            2. res. 6 (m, fp)
          </note>
          <note>
            Votering:
          </note>
          <note>
            196 för utskottet
          </note>
          <note>
            102 för res. 6
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 22 c, 18 v, 13 mp
          </note>
          <note>
            För res. 6: 71 m, 21 fp, 10 kds
          </note>
          <note>
            Frånvarande: 18 s, 9 m, 5 c, 5 fp, 4 v, 5 mp, 5 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU19 Lag om EG:s förordning om ekologiskt framställda produkter,
            m.m.
          </note>
          <note>
            Kammaren biföll utskottets hemställan.
          </note>
          <note>
            AU9 Ny myndighetsorganisation inom arbetslivsområdet m.m.
          </note>
          <note>
            Mom. 1 (avslag på proposition 158 m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            226 för utskottet
          </note>
          <note>
            70 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 21 c, 21 fp, 18 v, 13 mp, 10
          </note>
          <note>
            kds
          </note>
          <note>
            För res. 1: 70 m
          </note>
          <note>
            Frånvarande: 18 s, 10 m, 6 c, 5 fp, 4 v, 5 mp, 5
          </note>
          <note>
            kds
          </note>
          <note>
            Mom. 5 (finansieringen av de nya myndigheterna)
          </note>
          <note>
            1. utskottet
          </note>
          <note>
            3. res. 4 (v)
          </note>
          <note>
            Votering:
          </note>
          <note>
            217 för utskottet
          </note>
          <note>
            19 för res. 4
          </note>
          <note>
            59 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 9 m, 21 c, 21 fp, 13 mp, 10
          </note>
          <note>
            kds
          </note>
          <note>
            För res. 4: 1 m, 18 v
          </note>
          <note>
            Avstod: 59 m
          </note>
          <note>
            Frånvarande: 18 s, 11 m, 6 c, 5 fp, 4 v, 5 mp, 5
          </note>
          <note>
            kds
          </note>
          <note>
            Ingvar Eriksson (m) anmälde att han avsett att avstå från att
            rösta men markerats ha röstat ja.
          </note>
          <note>
            Mom. 6 (överföring av medel från Arbetslivsfonden till statsbudgeten)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            Kammaren biföll utskottets hemställan med acklamation
          </note>
          <note>
            Mom. 8 (motionsförslag med anknytning till Arbetslivsfonden)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 12 (övergripande ansvar för Arbetarskyddsverket för tillsyn
            och utveckling i arbetsmiljöverksamheten m.m.)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            278 för utskottet
          </note>
          <note>
            18 för res. 8
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 69 m, 22 c, 21 fp, 13 mp, 10
          </note>
          <note>
            kds
          </note>
          <note>
            För res. 8: 18 v
          </note>
          <note>
            Frånvarande: 18 s, 11 m, 5 c, 5 fp, 4 v, 5 mp, 5
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            AU17 Tilläggsbudget till statsbudgeten för budgetåret 1994/95
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Talmannen meddelade att försvarsutskottets betänkanden FöU4 och
            FöU5 skulle avgöras i ett sammanhang efter avslutad debatt.
          </note>
          <note>
            4 § Försvarspolitiken 1995/96
          </note>
          <note>
            Föredrogs
          </note>
          <note>
            Försvarsutskottets betänkande 1994/95:FöU4
          </note>
          <note>
            Försvarspolitiken 1995/96 (prop. 1994/95:100 delvis)
          </note>
          <note type="speaker">
            Anf. 1 ARNE ANDERSSON (m)
          </note>
          <note>
            Fru talman! I denna debatt kommer, förutom jag själv, Henrik
            Landerholm att delta från den moderata utskottsrepresentationen.
            Den uppdelningen gör att jag så här inledningsvis kommer att ta
            upp några frågor som jag själv tycker är principiella, eller möjligen
            bara intressanta.
          </note>
          <note>
            Dagens försvarsdebatt som i första hand, naturligt nog, handlar
            om det årliga budgetbetänkandet äger knappast rum i skenet av
            men väl i skuggan av ett beredningsarbete som pågår inför ett
            nytt försvarsbeslut.
          </note>
          <note>
            Utöver att behandla budgetbetänkandet avseende nästa budgetår
            med en under ett mellanår något ytlig säkerhetspolitisk översikt
            har utskottet också tagit upp frågan om de kvarstående ekonomiska
            problemen inom försvarsmakten. Jag kommer att stanna något vid
            det.
          </note>
          <note>
            Vi moderater framförde i vår kommittémotion synpunkter på vad
            vi betecknade som en glättad syn i budgetpropositionen om säkerhetspolitiken.
          </note>
          <note>
            Den snabba omvärldsförändring som skedde åren närmaste före år
            1992 års försvarsbeslut var svårbedömnd. Vi moderater var då försiktiga
            med att dra alltför långtgående positiva slutsatser av en så i
            grunden omstöpt säkerhetspolitisk situation. Nya strukturer och
            nya demokratier behöver tid på sig för att bli stabila.
          </note>
          <note>
            Om situationen var svårbedömd för tre år sedan är det lättare
            nu att konstatera att försiktighet med den långsiktiga och positiva
            snabba utvecklingen har sina företräden. Förhoppningen om en snabb
            demokratiserings- och stabiliseringsprocess i Ryssland har inte
            infriats. Att det pågår krig i Europa sedan flera år är ett sorgligt
            faktum.
          </note>
          <note>
            Det grundläggande budskapet i vår motion är därför - nu som tidigare
            - behovet av ett långsiktigt synsätt avseende säkerhetspolitiken.
            Minst två tredjedelar av den tid som ett försvarsbeslut har påverkan
            på när det gäller utbildning och materielförsörjning är inte överblickbar.
            Därför måste vi, som alltid, ha de säkerhetspolitiska marginalerna
            på vår sida om säkerhetspolitik skall göra skäl för namnet.
          </note>
          <note>
            Vi är inte alltid säkra på att regeringen har den marginalen,
            och det kritiserar vi i reservation 1 i betänkandet.
          </note>
          <note>
            En utlöpare i lördags från de säkerhetspolitiska resonemangen
            just nu, i första hand förd i Försvarsberedningen, kan jag i detta
            sammanhang inte underlåta att kommentera, så mycket mer som den
            bär skuggboxningens prägel.
          </note>
          <note>
            Jag har - vill jag gärna skjuta in - sett i dagens
          </note>
          <note>
            SvD att försvarsministern i går gjorde Berga den äran och tog
            del av vad som fanns där ute. Vi fick också besked om att försvarsministern
            intog pytt i panna på
          </note>
          <note>
            35 m djup. Väl bekommet! Jag tror att det var en behaglig utfärd.
          </note>
          <note>
            Det är dock med ytterst blandade känslor som jag nu knyter an
            till artikeln i förra veckan. Då befann sig försvarsministern
            också på synnerligen djupt vatten.
          </note>
          <note>
            På minst sju alnars djup uppskattar jag att den medarbetare till
            försvarsministern befann sig, som producerade artikeln till Dagens
            Nyheters lördagsnummer.
          </note>
          <note>
            Jag frågar: Vari ligger vettet att måla upp en bild, helt efter
            eget huvud, av vad andra partier vill, och därefter polemisera
            mot detta? Jag drar mig inte för att kalla tilltaget ynkligt.
          </note>
          <note>
            Försvarsministern kallar det semantiskt hårklyveri att önska
            en studie av hur ett utvidgat eller förändrat
          </note>
          <note>
            NATO påverkar det Europa där vi är en av medlemmarna.
          </note>
          <note>
            Att varken Folkpartiet eller Moderaterna begärt svenskt medlemskap
            generar på inget sätt försvarsministern.
          </note>
          <note>
            "Dom kom som tjuvar om natten", skriver försvarsministern, med
            sina skrivelser och begärde utredning om NATO-anslutning.
          </note>
          <note>
            Jag kan omöjligt bortse från lögnen i sammanhanget, men nöjer
            mig med att konstatera - vilket är mycket mera mänskligt - att
            det inte är mycket bevänt med den i beredningssammanhanget omtalade
            öppenheten och viljan till samarbete.
          </note>
          <note>
            Försvarsministern fortsätter: "Sverige har för sin del inget
            intresse av att alliansförhållandena i vår omvärld förändras.
            Vi har inget säkerhetpolitiskt intresse av att det byggs upp nya
            militärblock i Europa."
          </note>
          <note>
            Nej, det må så vara. Men varför ägna sig åt utåtriktad verklighetsflykt
            på detta sätt? Vi vet ju att hela gamla Östeuropa vill bli NATO-länder
            och att de baltiska länderna åstundar NATO-anslutning. Vi vet
            att grannlandet Finland för en debatt om eventuellt medlemskap,
            för övrigt utan åthutning ifrån någon.
          </note>
          <note>
            Nej, försvarsministerns artikel är ett av de mera säkra sätten
            att förvissa sig om att den tvåtredjedelsberedning som nu sitter
            också får fortsätta som rumphuggen beredning.
          </note>
          <note>
            Avseende lögnen så kanske vi kan lösa den mera bilateralt, men
            jag tycker att också den kräver sin förklaring vid ett annat och
            kanske bättre valt tillfälle.
          </note>
          <note>
            Så, fru talman, några ord om den del i betänkandet där utskottet
            utan formella initiativ från regeringen tar upp till behandling
            frågan om det s.k. svarta hålet.
          </note>
          <note>
            Utskottet har gjort sig underrättat om att det finns ett underskott
            i budgeten om ca 4 miljarder kronor.
          </note>
          <note>
            Det bör i sammanhanget observeras att regeringen frångått nu
            gällande försvarsbeslut på så sätt att man inte låter i försvarsbeslutet
            ingående kompensationssystem gälla.
          </note>
          <note>
            Sannolikt var det för att få stöd för att detta synsätt var gångbart
            som regeringen tillkallade en expertgrupp för att syna kompensationssystemets
            giltighet i just detta fall.
          </note>
          <note>
            Jag vet inte, men jag kan tänka mig att det överraskade regeringen
            att expertgruppens svar till regeringen blev att av de 4 miljarder
            kronorna hade funnits anledning förvänta att kompensationssystemet
            skulle återföra 2,7 miljarder kronor.
          </note>
          <note>
            Det hade varit enklare, försvarsministern, att lösa glappet mellan
            2,7 och 4 än att ge ut alla de 4 - så mycket mer som det inte
            heller nu finns någon lösning på de problemen.
          </note>
          <note>
            Med hänsyn till att frågan togs upp som ett initiativ från utskottet
            förelåg inte möjlighet till förslag från oppositionens sida om
            hur vi faktiskt skulle hantera underskottet och på bästa sätt
            kunna lösa det. Mot denna bakgrund föreligger bara s-sidans idé
            om en lösning, om den nu kan kallas för lösning.
          </note>
          <note>
            Som jag nyss gjorde bemärkt hade det varit mest naturligt att
            lösa huvuddelen av problemet genom att hålla kompensationssystemet
            intakt.
          </note>
          <note>
            Detta är för övrigt också helt i linje med det moderata synsättet
            att profilen för det löpande försvarsbeslutet så länge det är
            möjligt skall ligga fast. Vi anser att regeringen tämligen i onödan
            och en aning oskickligt har gått ifrån det och därigenom skadat
            försvarets intressen.
          </note>
          <note>
            Vi har i ett särskilt yttrande fogat till betänkandet klargjort
            att vi vid justeringstillfället - mot bakgrund av de omständigheter
            jag har redogjort för - inte kunde ta ställning till finansieringen.
            I den nu uppkomna situationen har vi inte heller kunnat göra det.
          </note>
          <note>
            Vi menar helt enkelt att det borde och måste vara regeringens
            sak att återkomma till riksdagen med förslag till reella lösningar.
          </note>
          <note>
            Jag kan inte underlåta att peka på att genom att det gäller ett
            engångsbelopp uppfattas det mera som ett råd, men det borde vara
            möjligt för regeringen att rent av avyttra statlig egendom för
            att lösa det här problemet i stället för att skada materielprojekt,
            utbildning och andra för försvarsmakten väsentliga saker. Vi tycker
            att det är ett anständighetskrav att regeringen kommer med en
            plan för att eliminera de mera långsiktiga konsekvenserna av den
            uteblivna priskompensationen.
          </note>
          <note>
            Fru talman! Med det anförda vill jag säga att jag självfallet
            till mycket stora delar står bakom utskottets betänkande, men
            jag gör det naturligtvis med de ändringar som våra reservationer
            på några ställen ger anledning till. För undvikande av osäkerhet
            när det gäller hur vi tänker votera vill jag nu yrka bifall till
            reservationerna 1, 6 och 15.
          </note>
          <note type="speaker">
            Anf. 2 ANDERS SVÄRD (c)
          </note>
          <note>
            Fru talman! Världens folk står inför gigantiska utmaningar. Jag
            vill börja med detta konstaterande eftersom det är viktigt att
            anlägga ett globalt perspektiv i den säkerhetspolitiska diskussionen.
            Världsfattigdom, krig och global förstörelse av miljö och naturresurser
            är tre av världssamfundets grundproblem.
          </note>
          <note>
            Globalt samarbete är den enda möjliga vägen för att nå en rättvis,
            fredlig och ekologiskt hållbar utveckling. Vi kan konstatera att
            krig och konflikter närs av fattigdom, misär och diktatur. Endast
            en rättvis värld har förutsättningar att bli en fredlig värld.
          </note>
          <note>
            Den svenska säkerhetspolitiken har i årtionden haft tre ben:
          </note>
          <note>
            1. bekämpandet av globala orättvisor,
          </note>
          <note>
            2. värnandet om små staters intressen och
          </note>
          <note>
            3. en konsekvent neutralitetspolitik.
          </note>
          <note>
            Vi är nog alla överens om att de senaste årens förändringar i
            Europa har påverkat Sveriges säkerhetspolitiska läge. Det kalla
            kriget innebar relativt sett en stabiliserande säkerhetspolitisk
            spänning. Detta förhållande har ändrats, och vi befinner oss nu
            i en situation med instabil avspänning. Därtill kommer nya hotbilder
            där ekonomiska, ekologiska och sociala problem liksom etniska
            konflikter har en mer framträdande plats, som hot mot vår nationella
            säkerhet och mot den internationella freden. Det är utifrån detta
            läge som Sveriges traditionella säkerhets- och försvarspolitik
            måste analyseras och utvecklas.
          </note>
          <note>
            Centerpartiet ställer sig bakom regeringens uppläggning av arbetet
            med kommande försvarsbeslut.
          </note>
          <note>
            Jag är en av ledamöterna i Försvarsberedningen och deltar i det
            arbetet. Med hänsyn till den uppsatta tidsplanen för ett nytt
            säkerhets- och försvarspolitiskt beslut delar jag utskottets bedömning
            att det inte är aktuellt att här och nu göra nya försvarspolitiska
            vägval inför framtiden. Jag vill emellertid på några centrala
            områden redogöra för min och Centerpartiets inställning.
          </note>
          <note>
            Riksdagen har i samband med beslutet om EU-
          </note>
          <note>
            medlemskap slagit fast att "den svenska alliansfriheten består".
            Den nya säkerhetspolitiska situationen innebär alltså inte att
            den militära alliansfriheten är förlegad som grund för svenskt
            agerande - tvärtom är denna hållning konfliktförebyggande och
            bidrar till avspänningen i vår del av Europa. Enligt Centerpartiets
            uppfattning innebär 1992 års beslut om
          </note>
          <note>
            "alliansfrihet i fred för att vi skall kunna vara neutrala i
            händelse av krig i vårt närområde" inte någon förändring eller
            urholkning av vår grundläggande säkerhetspolitiska position.
          </note>
          <note>
            Jag vill i detta sammanhang poängtera att medlemskapet i EU och
            det utrikes- och säkerhetspolitiska samarbetet har förbättrat
            möjligheterna att internationellt lösa gemensamma problem. Medlemskapet
            i EU
          </note>
          <note>
            innebär en säkerhetspolitisk fördel för Sverige. Det utrikes-
            och säkerhetspolitiska samarbetet inom EU
          </note>
          <note>
            har stor potential, men ett viktigt påpekande bör göras. Arbetet
            på detta område måste präglas av respekt för medlemsstaternas
            olika karaktär, intressen och rätt att själva bestämma. En bibehållen
            vetorätt i detta samarbete är en nödvändighet för ett alliansfritt
            Sverige!
          </note>
          <note>
            Det finns anledning betona att en ny europeisk fredsordning bör
            byggas tillsammans med Ryssland -
          </note>
          <note>
            inte mot. Detta har inte det minsta med undfallenhet att göra
            utan handlar i stället om ifall vi vill ta möjligheten att nå
            en alleuropeisk säkerhetslösning eller om vi vill riskera att
            låta en historisk möjlighet gå oss ur händerna. För Centerpartiet
            är utgångspunkten att en ny säkerhetspolitisk uppdelning av Europa
            måste förhindras.
          </note>
          <note>
            Sverige skall även fortsättningsvis ha ett starkt försvar, strukturen
            måste emellertid anpassas för att möta också de nya hotbilderna.
            För att t.ex. kunna hantera stora flyktingströmmar eller en ekologisk
            katastrof i vårt närområde måste de civila delarna av totalförsvaret
            utvecklas. Upprätthållandet av en effektiv incidentberedskap liksom
            förmågan att värja oss mot militära påtryckningar och kuppartade
            anfall får relativt sett ökad betydelse. Samtidigt måste vi behålla
            handlingsfriheten att kunna bygga upp ett starkare invasionsförsvar
            om utvecklingen skulle göra det motiverat.
          </note>
          <note>
            Centerpartiet ser det som viktigt att verka för ett stärkt och
            mer handlingskraftigt FN. Det kan ske om arbetet med att reformera
            och effektivisera organisationen fortsätter. För att kunna hantera
            de miljömässiga hoten mot mänskligheten bör ett FN:s säkerhetsråd
            för hållbar utveckling inrättas.
          </note>
          <note>
            Jag skall nu säga några ord om den reservation
          </note>
          <note>
            Centern, Vänsterpartiet och Miljöpartiet tillsammans har fogat
            till betänkandet. Den berör användningen av antipersonella minor
            i det svenska försvaret.
          </note>
          <note>
            Jag behöver inte påminna riksdagens ledamöter om vilka förödande
            effekter som bruket av antipersonella minor har haft i länder
            som Afghanistan och
          </note>
          <note>
            Kambodja. Över 60 länder är drabbade, och tusentals människor
            - mer än en fjärdedel av dem är barn -
          </note>
          <note>
            dödas eller lemlästas varje år av minor. Problemen är dess värre
            också i ökande. År 1994 röjdes ca 200 000
          </note>
          <note>
            minor samtidigt som 2 miljoner nya placerades ut!
          </note>
          <note>
            Våren 1994 beslöt en enig riksdag, på initiativ av bl.a. Centerpartiet,
            att Sverige skall verka för ett internationellt förbud mot antipersonella
            minor. Som utskottet påpekar har ett sådant förslag också presenterats
            i de expertgruppsmöten som föregår höstens översynskonferens av
            FN:s konvention om särskilt inhumana vapen.
          </note>
          <note>
            I motsats till utskottsmajoriteten anser jag att Sveriges militära
            nytta av antipersonella minor starkt kan ifrågasättas. Dagens
            krig är högt mekaniserat och snabbt, en eventuell fiende kommer
            inte som inmarscherande trupp. Moderna stridsvagnsminor klarar
            sig också utan "skydd" av personminor, vilket är ett av de vanligaste
            användningsområdena för personminor.
          </note>
          <note>
            Våra minor i förråden är dessutom relativt ålderdomliga. Arméchefen
            Åke Sagrén har i tidningsintervjuer, bl.a. i Sydsvenska Dagbladet,
            sagt "att truppminor inte är av avgörande betydelse för det svenska
            försvaret", och han erbjöd sig att "direkt ta bort" truppmina
          </note>
          <note>
            10, den mest använda trampminan.
          </note>
          <note>
            Det är min absoluta övertygelse att tydliga signaler är nödvändiga
            i minfrågan. Vi kan inte begära att få någon trovärdighet för
            vårt krav om totalförbud om vi samtidigt menar att antipersonella
            minor spelar en väsentlig roll för det svenska försvaret. Det
            är tvärtom så att först om Sverige upphör med övningar med antipersonella
            minor samt avvecklar och förstör lagren vinner vi internationell
            trovärdighet i minfrågan.
          </note>
          <note>
            Min och övriga reservanters slutsats är därför att de antipersonella
            minornas nytta inte är större än att vårt försvar egentligen kan
            avstå från detta vapensystem. För att fatta ett sådant beslut
            behövs enligt min uppfattning ingen utredning. Jag menar alltså
            att riksdagens ledamöter bör stå upp för fjolårets beslut och
            beträda det enskilda föredömets väg. Jag yrkar därför bifall till
            reservation 22.
          </note>
          <note>
            Slutligen vill jag säga något om Militärkommando
          </note>
          <note>
            Nord i Härnösand.
          </note>
          <note>
            Centerpartiet har i utskottet medverkat till en ansvarsfull lösning
            för Marinkommando Nord KA 5
          </note>
          <note>
            genom det förslag som finns i betänkandet. Beslutet förutsätter
            att den framtida användningen av utbildningsresurserna vid KA
            5 i Härnösand i form av övningsområden och anläggningar övervägs
            inför det kommande försvarsbeslutet och avgörs i detta sammanhang.
          </note>
          <note>
            Då inordnas beslutet i ett större sammanhang som berör marinens
            och det samlade totalförsvarets framtida utbildning och grundorganisation.
            Vi har då också ett bättre och fylligare beslutsunderlag i frågan.
          </note>
          <note>
            Att som reservanterna i utskottet helt mörklägga frågan och avstå
            från en möjlig utgiftsminskning på
          </note>
          <note>
            15 miljoner kronor redan budgetåret 1997 är enligt min mening
            inte ansvarsfullt.
          </note>
          <note>
            Fru talman! Jag yrkar alltså bifall till reservation
          </note>
          <note>
            22 och i övrigt till hemställan i utskottets betänkande.
          </note>
          <note type="speaker">
            Anf. 3 LENNART ROHDIN (fp)
          </note>
          <note>
            Fru talman! Likt en av litteraturhistoriens mest kända gestalter,
            nämligen en spansk medeltidsriddare
          </note>
          <note>
            - eller var det kanske hans adjutant - rider landets försvarsminister
            våldsamt fäktande till storms mot väderkvarnar, demoner och andra
            hjärnspöken.
          </note>
          <note>
            Miquel Cervantes tragikomiske hjälte var framför allt ett uttryck
            för en förblindad kamp mot en ny tids verklighet och öppenhet.
          </note>
          <note>
            I en debattartikel i DN i lördags frågar försvarsministern varför
            "de båda högerpartierna" inte vill tala klartext. Några veckor
            tidigare, samma dag som s-regeringen annonserade sänkta ersättningar
            till de arbetslösa till 75 %, avvisade försvarsministern alla
            tankar på samarbete med Folkpartiet i försvarspolitiken.
          </note>
          <note>
            Vår begäran att få belyst möjligheterna och konsekvenserna av
            att en bit in på 2000-talet kunna göra ytterligare minskningar
            av den totala försvarsbudgeten, var enligt försvarsministern "alltför
            vildsinta". I
          </note>
          <note>
            valet mellan en sentimental fiktion av ett slags allmän värnplikt,
            åtminstone på papperet, och anständiga ersättningsnivåer till
            de arbetslösa väljer Thage G
          </note>
          <note>
            Peterson det förra. Folkpartiet väljer det senare. Vad är högerpolitik?
          </note>
          <note>
            Fru talman! I det statsfinansiella läge som nu råder, är det
            inte möjligt att anslå mer medel till försvarsmakten. Här är Folkpartiet
            överens med regeringen. Tvärtom talar mycket för att 1996 års
            försvarsbeslut måste innebära en fortsatt anpassning av försvarskostnaderna
            till det framgent allvarliga statsfinansiella läget.
          </note>
          <note>
            Verksamheten måste anpassas till de ekonomiska resurserna. Försvaret
            är inte någon galten Särimner som ständigt kan slaktas på nytt.
            Men i rådande läge ställs fortsatta krav på att spara också inom
            försvaret.
          </note>
          <note>
            En sund ekonomi är en absolut förutsättning för ett effektivt
            och tillfredsställande försvar.
          </note>
          <note>
            En analys av möjligheterna att ytterligare spara inom försvaret
            måste kombineras med en analys av praktiska och planeringsmässiga
            förutsättningar för ett återtagande vid en säkerhetespolitiskt
            försämrad utveckling.
          </note>
          <note>
            Det finns all anledning att också tänka igenom de politiska aspekterna.
            Historiska erfarenheter - aktuella inte minst i dessa dagar -
            visar att det är lätt att uttala behov av återtagande, men att
            det i utvecklade demokratiska välfärdssamhällen är långt svårare
            att genomföra detta i praktiken.
          </note>
          <note>
            Fru talman! Vi anser det däremot ytterst otillfredsställande
            att regeringen inte tar närmare ansvar för hur de nu nödvändiga
            besparingarna skall genomföras. Försvarsmakten har rätt att få
            mer konkret besked av regeringen om hur den anser att verksamheten
            skall anpassas till gällande mål.
          </note>
          <note>
            Regeringens allmänna riktlinjer, att över huvud taget inte röra
            grundutbildningen av värnpliktiga, men närmast helt inställa repetitionsutbildningen
            och senarelägga ett stort antal materielbeställningar, innebär
            ett allvarligt hot mot inriktningen i 1987 och 1992 års försvarsbeslut.
            Försvaret kan därmed snabbt vara tillbaka i det läge som rådde
            tidigare, där kvantitet prioriterades framför en nödvändig kvalitativt
            hög nivå på materiel, skydd och utbildad personal.
          </note>
          <note>
            Det kan snabbt erodera förtroendet hos vår omvärld för det svenska
            försvarets förmåga, men alldeles särskilt hos de berörda, dvs.
            värnpliktiga och officerare. De har rätt att kräva att få vara
            förberedda och utrustade för att kunna möta den uppgift som är
            deras, om den skulle uppstå. Att skicka ut soldater, som inte
            fått bästa möjliga utrustning och utbildning är etiskt oförsvarbart.
          </note>
          <note>
            Den av försvarsministern förespråkade lösningen är rimlig bara
            om regeringen redan bestämt sig för att inkassera den s.k. fredsdividenden.
            Regeringen bedömer inte att Sverige löper någon som helst risk
            för militärt hot de närmaste 15-20 åren. Då gör det inget att
            man grundutbildar tusentals värnpliktiga som aldrig kommer att
            få någon plats i krigsorganisationen.
          </note>
          <note>
            Då gör det inget att redan grundutbildade krigsförband inte får
            någon repetitionsutbildning; de skall ändå aldrig komma till användning.
            Då gör det inget att man skjuter beställningar av materiel på
            framtiden;
          </note>
          <note>
            den behövs ändå inte.
          </note>
          <note>
            Försvarspolitiken blir då bara ett dolt inslag i en kapsejsad
            arbetsmarknadspolitik med syfte att hålla ett antal tiotusen unga
            män utanför AMS-statistiken.
          </note>
          <note>
            Ingenting kommer att vara mer förödande för försvarsviljan och
            fötroendet för det svenska försvaret.
          </note>
          <note>
            Folkpartiet anser att en stor del av de nu erforderliga besparingarna
            måste göras i form av inställd grundutbildning under 1996.
          </note>
          <note>
            Fru talman! Alltsedan den för oss i Folkpartiet mycket överraskande,
            i det närmaste blodstörtning, som drabbade landets stats- och
            försvarsministrar efter min och Folkpartiets senaste begäran i
            Försvarsberedningen, har det stått alltmer klart att det inte
            var sakfrågan utan interna partitaktiska motiv som styrt regeringsföreträdarna.
          </note>
          <note>
            Man kan fråga sig om det finns ett större demokratiskt underskott
            än det som statsminister Ingvar
          </note>
          <note>
            Carlsson lämnade efter sig när han över en natt, i en fotnot
            i en ekonomisk krisproposition hösten 1990, utan någon förvarning
            eller öppen debatt, bytte fot och svängde 180 grader i fråga om
            det som dessförinnan av honom själv i otaliga uttalanden förklarats
            otänkbart, nämligen ett svenskt medlemskap i EU.
          </note>
          <note>
            Genom att återigen försöka skrämma till tystnad i debatten bäddar
            Ingvar Carlsson och sommargrannen från Fårö för en ny fotnotsomvändelse
            med förödande konsekvenser för den folkliga tilltron till vår
            demokrati.
          </note>
          <note>
            Fru talman! Den säkerhetspolitiska arkitekturen i
          </note>
          <note>
            Europa är under fortsatt utveckling. Förutom arbetet med att
            reformera OSSE, och inför EU:s regeringskonferens, är en fortsatt
            utvidgning av EU till de nya demokratierna i Öst- och Centraleuropa
            det viktigaste inslaget i en utveckling mot ökad säkerhet.
          </note>
          <note>
            Inom NATO pågår i år en studie av förutsättningarna för utvidgning
            av försvarsalliansen. Inom några år kan NATO, som den enda försvarsalliansen
            i Europa, ha utvidgats med flera nya medlemmar. Ett utvidgat och
            starkt NATO med fortsatt starkt transatlantiskt samarbete för
            Europas säkerhet är en viktig faktor i den nya europeiska säkerhetsstrukturen.
          </note>
          <note>
            Mot bakgrund av den pågående utvecklingen är det därför viktigt
            med den ökade handlingsfrihet som riksdagens beslut 1992 om vår
            militära alliansfrihet innebär. Vad framtiden bär i sitt sköte
            är inte förutsägbart. Det är viktigt att Sverige i det läget tillförsäkrar
            sig stor handlingsfrihet i sin framtida försvars- och säkerhetspolitik.
            Det måste vara en förutsättning inför
          </note>
          <note>
            1996 års beslut.
          </note>
          <note>
            Fru talman! När vi i Folkpartiet gick in i den parlamentariska
            Försvarsberedningen var vi överens med försvarsministern om att
            det faktum att det formellt var en till Försvarsdepartementet
            knuten beredning och inte en självständig kommitté inte spelade
            någon större roll. Han utlovade nämligen rimliga arbetsvillkor
            för oppositionspartierna, i vilka framför allt ingick att de skulle
            få sina önskemål belysta inom ramen för beredningen - formellt
            naturligtvis avhängigt ministerns goda vilja.
          </note>
          <note>
            Den 22 mars lämnade jag in en begäran till Försvarsberedningen
            med följande lydelse:
          </note>
          <note>
            "Sedan Sveriges inträde i EU 1995 är Sverige en aktiv deltagare
            i EUs gemensamma utrikes- och säkerhetspolitik. Sverige är också
            en aktiv observatör i
          </note>
          <note>
            VEU. Den svenska militära alliansfriheten ligger fast.
          </note>
          <note>
            Någon ändring av denna är inte aktuell.
          </note>
          <note>
            Inom NATO pågår under 1995 en studie av formerna för en framtida
            NATO-utvidgning i Europa.
          </note>
          <note>
            Det är f n inte möjligt att uttala sig om hur och när en sådan
            utvidgning kan komma att ske. Likafullt kan inom några år ytterligare
            ett antal europeiska länder ha sökt och vunnit medlemsskap i NATO.
            Skulle därvid t ex Finland och de baltiska staterna bli medlemmar
            i NATO, skulle frågan komma i ett nytt läge också för Sverige.
          </note>
          <note>
            Mot bakgrund av ovanstående begärs en analys av förutsättningarna
            för resp konsekvenserna av en svensk alliansanslutning för det
            militära svenska försvaret i tekniskt, strukturellt och ekonomiskt
            avseende. Analysen bör avse läget såväl i samband med en anslutning
            som på längre sikt. Analysen bör föreligga under våren 1996."
          </note>
          <note>
            Inför 1996 års försvarsbeslut kan vi på en rad områden komma
            att ställas inför ett antal val mellan olika alternativ om hur
            Försvaret skall se ut. Vill vi behålla handlingsfriheten och inte
            låsa oss fast i val som snabbt kan visa sig vara felaktiga och
            därmed orsaka stort resursmässigt slöseri, bör vi känna till effekterna
            av olika handlingsvägar.
          </note>
          <note>
            Fru talman! För oss i Folkpartiet har det blivit allt tydligare
            att konflikten kring Försvarsberedningen och vår begäran har sin
            grund i en socialdemokratisk strävan att återerövra hegemonin
            inom svensk utrikesoch säkerhetspolitik.
          </note>
          <note>
            I sin förgrämdhet över att i skenet från sin långt glansfullare
            företrädare ha förlorat den traditionella socialdemokratiska efterkrigsrollen
            som allenarådande väktare och uttolkare av svensk utrikes- och
            säkerhetspolitik startade statsministern efter valet en kampanj
            mot Moderaterna och Carl Bildt.
          </note>
          <note>
            I efterhand framstår det faktum att Ingvar Carlsson inte lyckades
            att partipolitiskt isolera Bildt när det gällde 1992 års definition
            och tolkning av målet för svensk säkerhetspolitik som ett stort
            strategiskt bakslag. Den tiden är förbi när Socialdemokraternas
            partiordförande och statsminister kan skrämma till tystnad och
            konformitet. Den fullständigt vettlösa reaktionen på vår begäran
            i Försvarsberedningen demonstrerade med all tydlighet att Ingvar
            Carlsson helt tappade fattningen, när strategin tycktes kapsejsa.
          </note>
          <note>
            Vi i Folkpartiet kommer alldeles säkert också att ha våra duster
            med moderater och Carl Bildt framöver om utrikes-, säkerhets-
            och försvarspolitiken. Men vi kommer aldrig att medverka till
            någon ny hegemoni på det området i svensk politik. Vi folkpartister
            minns alltför väl Sven Wedén-affären i valrörelsen 1968.
          </note>
          <note>
            Det gör nog också landets statsminister och försvarsminister.
          </note>
          <note>
            Fru talman! Som om det inte var illa nog med regeringens hantering
            av förberedelserna inför 1996 års försvarsbeslut kastar sig försvarsministern
            frejdigt ut i den internationella debatten. Det är ett
          </note>
          <note>
            "understatement" att hävda att Thage G Petersons förmaningar
            till omvärlden, att sluta fundera på utvidgning av NATO och att
            NATO bör hålla sig där det varit sedan gammalt, har medfört höjda
            ögonbryn i ett antal huvudstäder. Det har jag själv nyligen kunnat
            konstatera vid besök i bl.a. Bonn och Prag.
          </note>
          <note>
            Försvarsministern upprepar det befängda påståendet att det inte
            får skapas nya gränser i Europa. Men,
          </note>
          <note>
            Thage G Peterson, det har bara en innebörd. De gränser som drogs
            upp i Jalta och som befästes när Stalin drog ned järnridån kommer
            att bestå. Staterna i det gamla fria Västeuropa får ha ett försvarssamarbete
            som bygger på en solidarisk förpliktelse att i yttersta fall komma
            till varandras skydd. De nya demokratierna i Öst- och Centraleuropa
            får inte detta skydd. Det svek och den tystnad som Europas regeringar
            - också
          </note>
          <note>
            Sveriges regering - har visat under tre års folkmord i
          </note>
          <note>
            Bosnien gör inte att de nya demokratierna kan känna sig säkra
            på att det räcker med OSSE eller FN.
          </note>
          <note>
            Bara i Moskva och i Stockholm av Europas huvudstäder väcker förkortningen
            NATO samma blodstörtning i ledande kretsar. I Moskva sker det
            åtminstone delvis som ett led i ryska utrikespolitiska strävanden
            att vinna förhandlingsfördelar och att trissa upp priset för kompromisser
            med omvärlden om en utveckling som man i praktiken redan har accepterat.
          </note>
          <note>
            Fru talman! Sedan Folkpartiets partiledare begärde klarhet om
            villkoren för arbetet i Försvarsberedningen har regeringens företrädare
            envist valt att tala om att frågan om huruvida Sverige skall söka
            medlemskap i NATO inte hör hemma i Försvarsberedningen. Det har
            vi från Folkpartiet varit överens om frågan början. Regeringen
            har valt att söka strid om en konstruerad frågeställning och förbehåller
            sig rätten att efter eget skön bestämma vad de i Försvarsberedningen
            ingående partierna egentligen har för avsikter med sina ställningstaganden.
          </note>
          <note>
            I lördagens DN förklarar försvarsministern att
          </note>
          <note>
            Försvarsberedningens uppgift är "att bistå regeringen med underlag
            inför nästa försvarsbeslut." Välvilligt förklarar Thage G Peterson
            att han därmed ger oppositionspartierna "möjlighet att påverka
            regeringens förslag".
          </note>
          <note>
            Med försvarsministerns krav på tolkningsföreträde och uttalanden
            om att 1996 års försvarsbeslut skall göras upp med Centern, eftersom
            våra krav på att undersöka möjligheterna för ytterligare besparingar
            inom Försvaret efter år 2000 är "alltför vildsinta", kan
          </note>
          <note>
            Thage G Petersons besked nu bara uppfattas som att dörren slagits
            igen.
          </note>
          <note>
            Fru talman! Don Quijote har fäktandes mot väderkvarnarna gått
            till litteraturhistorien som den odödlige riddaren av den sorgliga
            skepnaden. Försvarsminister
          </note>
          <note>
            Thage G Peterson går kanske också till historien som en sorglig
            och odödlig gestalt - kanske rent av som riddaren av det befästa
            fattighuset.
          </note>
          <note>
            Fru talman! Vi står givetvis bakom samtliga reservationer i betänkandet,
            även om tiden inte medger att jag går in på fler. Eva Flyborg
            kommer senare i debatten att utveckla andra reservationer. För
            att vinna kammarens tid nöjer jag mig därför med att yrka bifall
            till reservationerna 2 och 7.
          </note>
          <note type="speaker">
            Anf. 4 JAN JENNEHAG (v)
          </note>
          <note>
            Fru talman! Lennart Rohdins inlägg, med det språk som används,
            ger en bild av obegriplighet för utomstående. Men självfallet
            handlar det om viktiga frågor.
          </note>
          <note>
            Jag vill passa på tillfället att redovisa Vänsterpartiets ställningstagande,
            dels i sakfrågan i dess större vid, dels med anledning av det
            som Lennart Rohdin tog upp och dessutom frågan om vad Försvarsberedningen
            bör syssla med.
          </note>
          <note>
            Helt kort: Fortsatt alliansfrihet för Sverige anser
          </note>
          <note>
            Vänsterpartiet vara ett värde. Det är ett värde för
          </note>
          <note>
            Sverige, och det är ett värde för stabilitet och säkerhet i Norra
            Europa. Det är ett värde för ett vidare internationellt samarbete,
            där alliansfria stater har ett rimligt behov av andra samarbetsformer
            än vad som står till buds i Europa.
          </note>
          <note>
            NATO:s funktion överensstämmer inte med den typ av samarbete
            som vi önskar. Vi menar att det framför allt i relationerna med
            tredje världen finns ett behov av ett antal stater i världen som
            står utanför sådana allianser. Detta var också ett av de viktiga
            argumenten för vårt motstånd till ett medlemskap i
          </note>
          <note>
            Europeiska unionen. Vi anser att dessa argument fortfarande har
            giltighet.
          </note>
          <note>
            Fru talman! När det sedan gäller säkerhetspolitiken och det betänkande
            som vi nu behandlar finns det oerhört mycket att säga om de politiska
            och materiella förutsättningarna för väpnade konflikter i Europa.
          </note>
          <note>
            Men dessa politiska och materiella förutsättningar finns inte
            beträffande ett militärt angrepp mot Sverige. De konflikter som
            vi i dag har i Europa - och tyvärr får vi med viss sannolikhet
            räkna med ytterligare väpnade konflikter - påverkas inte av Sveriges
            militära försvar. Vi kan göra en insats med väpnade styrkor i
            FN:s eller andra organisationernas regi, men med våra egna militära
            resurser för försvar av riket påverkar vi inte dessa hot.
          </note>
          <note>
            Vi menar att Sverige skall vara pådrivande i nedrustningsarbetet.
            För att vara trovärdiga i den processen krävs det att vi själva
            går före. De medel som frigörs skall användas till aktivt fredsskapande
            åtgärder, t.ex. genom en biståndspolitik som minskar konflikthoten.
          </note>
          <note>
            De gynnsamma förutsättningarna i vårt närområde har befästs.
            Den säkerhetspolitiska situationen gör minskningar av försvarsanslagen
            önskvärda och nödvändiga. Detta leder enligt vår mening till betydande
            ingrepp i organisationen. När det gäller just den säkerhetspolitiska
            analysen accepterar jag att vi nu befinner oss i slutfasen av
            Försvarsberedningens arbete på det här området. Det är naturligt
            att dagens debatt kanske inte kommer att handla så mycket om de
            säkerhetspolitiska grunderna.
          </note>
          <note>
            Om vi skall utgå ifrån att denna gynnsamma situation har sådan
            stabilitet att den medger minskningar av vårt militära försvar,
            måste vi fundera över i vilken takt detta bör ske och i vilken
            omfattning vi redan nu bör starta med ett sådant arbete. Försvarsberedningen
            är i gång med sitt arbete. Ett nytt förslag kommer, och nästa
            debatt om sådana här frågor kommer väl att hållas strax före jul
            1996 - det är alltså ett och ett halvt år dit. Det finns saker
            att göra innan dess.
          </note>
          <note>
            Vi bör redan nu, om det skall bli möjligt att minska försvarsinsatserna,
            diskutera hur detta skall gå till.
          </note>
          <note>
            Självfallet måste vi se på materielbeställningarna. Vi måste
            avbryta utvecklingen av ytstridsfartyg. Vi måste också titta på
            viss tids-förlängningar av robotar, projekteringen av ubåt 2 000,
            anskaffningen av ubåt typ
          </note>
          <note>
            Gotland och JAS-projektets fortsättning.
          </note>
          <note>
            Min utgångspunkt är sålunda att nästa försvarsbeslut kommer att
            medföra kraftiga minskningar i det militära försvaret. Det finns
            anledning att fundera över vilka nedskärningar som vi redan nu
            är överens om. Därmed kommer jag in på avvecklingen av KA 5.
          </note>
          <note>
            Jag företräder ett parti som inte säger: Ja visst skall vi minska
            på det militära försvaret, bara inte där jag bor och i vart fall
            inte just nu. En konsekvens av en hållning måste innebära att
            man riskerar negativa verkningar för sysselsättning, arbete och
            utveckling för en bygd. Jag inser självfallet att KA 5:s fortlevnad
            skulle innebära positiva verkningar för Västernorrlands län. Men
            när man har kommit till en slutsats om att en åtgärd skall genomföras,
            bör man genomföra den snabbt och inte dra ut på processen. Man
            bör inte underförstått låta påskina att det än kanske finns hopp.
            Det gör det inte. Jag står bakom utskottets ställningstagande
            när det gäller KA 5.
          </note>
          <note>
            De industrisatsningar som sker inom försvarsindustrin är självfallet
            inte bara till för att förse det militära försvaret med materiel.
            Krigsmaterielen har en annan funktion. Beställningarna syftar
            till att bidra till en teknisk utveckling och till att pengar
            på ett politiskt acceptabelt sätt kan slussas över till teknisk
            utveckling i allmänhet samt till forskning. Vi beklagar det här.
            Det är naturligtvis så att svensk industri har behov av kvalificerade
            samhällsbeställningar. Det har gång på gång i denna kammare talats
            om vikten av sådana beställningar. Vi anser att de skall riktas
            mot civila behov. Exempel på sådana satsningar finns i historien,
            dock inte alltför många om man jämför med satsningarna på försvarsindustrin.
            I detta sammanhang kan nämnas järnvägsutbyggnaden under 1800-talet,
            utbyggnaden av överföringen av stora energimängder i samband med
            utbyggnaden av vattenkraften och utvecklingen av telekommunikationerna.
            Detta är exempel på civila satsningar som har fått betydande effekter
            för samhället i övrigt och som har varit nödvändiga.
          </note>
          <note>
            Marknaden i sig klarar inte att utveckla den typen av civil struktur.
            Där måste samhället gå in med beställningar. Beställningar av
            stora försvarsindustriella projekt fyller samma funktion, men
            det är så att säga en omväg. JAS-projektet är perfekt. Det kostar
            mycket, dess funktion är att kosta mycket och att slussa kapital,
            kunnande och forskningsresurser till ett brett fält av teknisk
            utveckling som pågår under lång tid. Det finns möjligheter att
            omvandla motsvarande satsningar till civila projekt. Sverige är
            ju inte färdigbyggt.
          </note>
          <note>
            Det finns ett stort behov av forskningsinsatser när det gäller
            energiteknik, miljöteknik och transportteknik som inte bara syftar
            till att transportera sprängladdningar utan som tar hänsyn till
            energibehoven och de miljömässigt riktiga transportsystemen i
            ett längre perspektiv.
          </note>
          <note>
            Jag beklagar att den politiska situationen i Sverige är sådan
            att det är politiskt acceptabelt att beställa försvarsmateriel
            men inte kvalificerad civil utveckling.
          </note>
          <note>
            När det gäller konsekvenser för ekonomin finns det, enligt vår
            syn på årets budget, utrymme för en minskning av det militära
            försvarets kostnader med drygt 4 miljarder. Vi inbillar oss inte
            att det här kan genomföras utan betydande effekter på samhällsekonomin
            i övrigt. Vi har därför i vårt alternativ avsatt
          </note>
          <note>
            1,5 miljarder i en s.k. omställningsfond. Vi inser att såväl
            materielbeställningar som förbandsnedläggningar behöver kompenseras
            av samhället både i ett kortare och i ett längre perspektiv.
          </note>
          <note>
            Anders Svärd var inne på den gemensamma reservationen från Centern,
            Vänsterpartiet och Miljöpartiet om antipersonella minor. Jag instämmer
            i hans anförande. Jag kan möjligen tillägga att ett engagemang
            som inte kostar något knappast heller är värt så mycket. Det är
            djupt olyckligt om vårt engagemang begränsar sig till att arbeta
            i internationella fora och komma med i och för sig goda förslag.
            När dessa sedan faller säger vi: Jaha, det var ju tråkigt. Men
            vi är inte beredda att ta konsekvenserna för egen del.
          </note>
          <note>
            Det förs ett resonemang som bygger på att vårt arbete internationellt
            skulle minska i trovärdighet om vi själva avstod från dessa minor.
            Det resonemanget är felaktigt. Jag tror tvärtom att trovärdigheten
            skulle öka.
          </note>
          <note>
            Fru talman! En annan sak som har återkommit under ett antal år
            i kammaren gäller synen på fängelsestraff för totalvägrare. Riksdagen
            beslutade senast i december att avvakta med ett ställningstagande
            med hänvisning till det utredningsarbete som pågår. Jag kan förstå
            att man måste utreda en sak. Jag kan också förstå att det inte
            är rimligt att riksdagen beslutar två gånger om samma sak under
            ett och samma riksdagsår. Men självklart vidhåller jag min uppfattning
            i frågan. Jag reserverade mig i fjol. Nu har Miljöpartiet reserverat
            sig, och jag stöder Miljöpartiets reservation.
          </note>
          <note>
            Sammanfattningsvis, fru talman, kan jag säga att
          </note>
          <note>
            Vänsterpartiets förslag till årets försvarsbudget medför betydande
            ingrepp i organisationen. Vi kan inte bortse från att de är smärtsamma,
            och vi är beredda att anslå medel för att minska de negativa konsekvenserna.
          </note>
          <note>
            Slutligen yrkar jag bifall till reservationerna 13, 17
          </note>
          <note>
            och 19.
          </note>
          <note>
            Anf. 5 ARNE ANDERSSON (m) replik
          </note>
          <note>
            Fru talman! Jag brukar inte ofta replikera Jan Jennehag därför
            att vi i försvarspolitiken har litet olika meningar om saker och
            ting. Jag tycker att det finns rum för det. Vi plöjer våra olika
            fåror, och det har vi råd och rum för. Men jag vill ta upp en
            sak i Jan Jennehags anförande, nämligen den debatteknik som han
            använder. Han säger så här om säkerhetspolitiken:
          </note>
          <note>
            Om vi utgår ifrån - observera "utgår ifrån" - att den gynnsamma
            utvecklingen har sådan stabilitet osv. Han är inte ens säker på
            att det är så. För Jan Jennehag går det väl alltid att säga någonting
            om utvecklingen därför att han inte ens har tagit fasta på vad
            det är för utveckling. Det hade varit mycket enklare för Jan
          </note>
          <note>
            Jennehag att säga: Jag har alltid tyckt att vi utbildar onödigt
            mycket och länge, att den materielanskaffning som görs egentligen
            är onödig.
          </note>
          <note>
            Jag kommer ihåg en debatt för ett par år sedan då
          </note>
          <note>
            Jan Jennehag sade att det inte var så stor idé att han opponerade
            sig mot utvecklingen av JAS, för det var litet sent påkommet,
            men att vi kanske inte behövde bygga så mycket. Har man den uppfattningen,
            är det egentligen ganska dumt att tala om utvecklingen i världen.
          </note>
          <note>
            Låt mig ändå ställa en fråga: Är det demokratins utveckling och
            den stabilitet som den skall ge i Ryssland som har gett Jan Jennehag
            en association av ökad säkerhet i vår del av Europa?
          </note>
          <note>
            Anf. 6 JAN JENNEHAG (v) replik
          </note>
          <note>
            Fru talman! Som Arne Andersson mycket riktigt påpekade företräder
            vi olika linjer i svensk politik i denna sak - inte bara i denna
            utan i många andra frågor. Det är en konsekvens av att Moderata
            samlingspartiet är ett försvarsvänligt och konservativt parti.
            Vänsterpartiet är ett radikalt parti som är kritiskt till den
            militära apparaten och de militära systemens förmåga att ge stabilitet
            och fred i världen. Då kommer man till olika slutsatser. Det är
            inget konstigt med det. Vi företräder olika delar av det politiska
            spektrumet i Sverige. Vi har tagit på oss olika roller i detta
            politiska spektrum.
          </note>
          <note>
            Vad gäller JAS-projektet är det självklart att förändringar vid
            vissa tidpunkter innebär så att säga kvalitativa avstamp, vilket
            gör det omöjligt för oss att säga att JAS-systemet inte existerar,
            omöjligt för oss att ta tillbaka det som redan har skett. Vi kan
            inte skruva isär de plan som redan finns. Det föreställer jag
            mig också vore oklokt. Däremot måste vi diskutera i vilken utsträckning
            vi bör fortsätta projektet, i vilka lägen det är lämpligt att
            säga att det nu uppfyller vissa krav, att vi uppnått vissa saker
            och att Försvarsmakten därför kan få sin del. Vi övriga som ifrågasatt
            detta från början konstaterar att saker har hänt som inte kan
            tas tillbaka. Det vi kan påverka är framtiden, delserie 3 och
            projektets vidareutveckling.
          </note>
          <note>
            Anf. 7 ARNE ANDERSSON (m) replik
          </note>
          <note>
            Fru talman! Jo tack, Jan Jennehag, det var ju en intressant och
            som alltid jovial beskrivning. Men hur var det nu med den säkerhetspolitiska
            och demokratiska utvecklingen i Ryssland - är det den som har
            gett Jan Jennehag anledning att dra dessa slutsatser?
          </note>
          <note>
            Eller var det bara något som det passade att dra till med därför
            att det kanske ändå tjänade något syfte?
          </note>
          <note>
            Hur var det?
          </note>
          <note>
            Anf. 8 JAN JENNEHAG (v) replik
          </note>
          <note>
            Fru talman! Det är min bestämda uppfattning att
          </note>
          <note>
            Sverige i dag har ett mer gynnsamt säkerhetspolitiskt läge än
            på många decennier. Jag menar att det måste få konsekvenser för
            hur vi betraktar det militära försvaret. Det måste också få konsekvenser
            för vår säkerhetspolitiska hållning i övrigt: vårt internationella
            engagemang, våra möjligheter att delta, dämpa och hejda konflikter
            som har uppstått och våra möjligheter att minska det hot som gör
            att konflikter över huvud taget uppstår.
          </note>
          <note>
            I det valet finns naturligtvis - och det är Arne Andersson mycket
            väl medveten om - olika grundsyn och olika beredskap att satsa
            på olika delar av det konfliktförebyggande arbetet. Jag tillstår
            att jag är beredd att ta en ökad risk i förhållande till Arne
            Andersson, om vi nu skall kalla det risk, vad gäller det väpnade
            angreppet mot Sverige. Vi gör olika bedömningar av risken över
            huvud taget, och det kommer vi knappast till rätta med genom en
            debatt här i kammaren. Vi har att konstatera att vi företräder
            olika intressen och har olika grundsyn.
          </note>
          <note>
            Risken för att oroligheter i Ryssland skulle medföra väpnad konflikt
            med Sverige betraktar jag som utomordentligt liten. Arne Andersson
            betraktar den kanske som något större, och då är det bara att
            konstatera att vi drar olika slutsatser av den verklighet som
            vi båda betraktar.
          </note>
          <note type="speaker">
            Anf. 9 ANNIKA NORDGREN (mp)
          </note>
          <note>
            Fru talman! Miljöpartiet står givetvis bakom alla de reservationer
            som vi fogat till betänkandet. För tids vinnande får jag dock
            nöja mig med att yrka bifall till följande: reservationen nr 4,
            13, 18, 19, 20, 22, 26, 36
          </note>
          <note>
            och 38.
          </note>
          <note>
            Året var 1945. Europas folk jublade. Världshistoriens mest förödande
            krig var slut. Priset var högt.
          </note>
          <note>
            Kriget kostade 17 miljoner militärer och över 18
          </note>
          <note>
            miljoner civila livet, däribland 6 miljoner judar som systematiskt
            utrotades.
          </note>
          <note>
            Året är nu 1995, och ett fruktansvärt krig pågår mitt i Europa
            i dag.
          </note>
          <note>
            Skall vi konstatera att krig alltid har funnits och alltid kommer
            att finnas? Det tycker inte jag. John F
          </note>
          <note>
            Kennedy sade en gång att mänskligheten måste göra slut på kriget,
            annars gör kriget slut på mänskligheten.
          </note>
          <note>
            Frågan är då hur vi minskar krigshotet. Det gäller att analysera
            hur hot som kan leda till väpnade konflikter uppkommer, och hur
            vi bäst bemöter dem.
          </note>
          <note>
            Förhindrar vi krig bäst genom ett militärt försvar, eller är
            det annat vi skall satsa på?
          </note>
          <note>
            Miljöpartiet vill vidga hotbilden från att bara gälla militära
            hot till att också innefatta hot som är mer reella i den meningen
            att människor dödas och skadas varje dag samt, inte minst, att
            dessa kan skapa grogrund för väpnade konflikter i framtiden.
          </note>
          <note>
            Jag syftar på t.ex. ekonomiska, miljömässiga och sociala hot.
            Klyftan mellan den ekonomiskt rika delen av världen och den ekonomiskt
            fattiga ökar.
          </note>
          <note>
            Detta förhållande gäller också inom länder, inte minst inom vårt
            eget land. Jag ser stora risker med den uppdelning av folket som
            håller på att ske, både vad gäller ekonomiska förutsättningar
            och vad gäller känslan av delaktighet i samhället.
          </note>
          <note>
            Jag tycker att det på sikt är oerhört farligt om vi tillåter
            att utvecklingen går mot att vi får en grupp i samhället som kämpar
            för förändringar, solidaritet och rättvisa, och en annan grupp
            med människor som känner sig onödiga och därmed inte deltar i
            samhällsutvecklingen. Detta skapar ett främlingskap mellan individ
            och samhälle som kan leda till att människor tar till förenklade
            s.k. lösningar på problem som t.ex. rasism, terrorism och annan
            kriminalitet.
          </note>
          <note>
            Fru talman! Grundläggande för allt liv på jorden är vår miljö.
            Frågan om hur vi handskas med våra livsförutsättningar är den
            största av alla. Man kan ställa sig frågan vad alla investeringar
            i militärt materiel innebär för våra möjligheter att minska detta
            hot.
          </note>
          <note>
            Dagens samhälle är sårbart. Det har ÖCB påpekat för oss i flera
            sammanhang. Ett ekologiskt samhällsbygge är mer robust och kräver
            mindre av försvarsförberedelser. Till detta kommer givetvis alla
            andra fördelar som följer av ett ekologiskt samhällsbygge -
          </note>
          <note>
            mänskligt, socialt och miljömässigt. Ett exempel på sårbarheten
            är att man bör ta säkerhetspolitiska ställningstaganden när det
            gäller energipolitiken. Våra kärnkraftverk och vår elförsörjning
            är utomordentligt sårbara och lätta att utnyttja för påtryckningar
            och sabotage.
          </note>
          <note>
            Regeringens syn på EU-medlemskapet är att det innebär en säkerhetspolitisk
            nettofördel. Min syn på
          </note>
          <note>
            EU-medlemskapet är att det bygger in nya säkerhetsproblem.
          </note>
          <note>
            Vi kan inte låtsas som om ingenting har hänt i och med vårt EU-medlemskap.
            Vår utrikes- och säkerhetspolitik är inte exklusivt nationell
            längre. Den är gemensam för oss och 14 andra stater. Frågan om
            ett gemensamt försvar, som är en förlängning av nuvarande GUSP,
            kommer upp under regeringskonferensen 1996. Det är osäkert om
            något beslut kommer att fattas under regeringskonferensen, men
            vi kan inte gömma oss bakom den osäkerheten. Vi måste redan nu
            lova svenska folket att vi skall ha en folkomröstning utifall
            ja-sidan misslyckas att leva upp till sina löften inför den tidigare
            folkomröstningen och utifall
          </note>
          <note>
            Sverige ställs inför nya åtaganden och skyldigheter inom det
            försvarspolitiska området.
          </note>
          <note>
            Miljöpartiet är emot vapenexport. Kortsiktig ekonomisk vinning
            motiverar inte att man indirekt hjälper andra länder att rusta,
            speciellt inte som vi samtidigt internationellt uttrycker en vilja
            att stödja nedrustning. Jag tycker att det är inkonsekvent. Miljöpartiet
            ser med oro på det som håller på att ske inom ramen för EU. Sverige
            har t.ex. en svensk tjänsteman som deltar i en arbetsgrupp inom
            WEAG, Western European Armament Group. Man undersöker möjligheterna
            för ett vapenindustriellt samarbete och därigenom en harmonisering
            av vapenexportreglerna. För att kunna avveckla vapenexporten och,
            medan så sker, hålla ett öga på vår egen export bör riksdagen
            tillkännage för regeringen att några joint venture-avtal mellan
            svenska och utländska försvarsindustrier inte kan accepteras.
          </note>
          <note>
            Fru talman! Sverige har en stark ubåtsflotta med tolv konventionella
            ubåtar. Nu skall denna ubåtsflotta moderniseras, först med tre
            Gotlandsubåtar, varav en sjösattes under våren, och senare med
            fem Ubåt 2000.
          </note>
          <note>
            Enligt den officiella säkerhetspolitiken har ubåtar spelat en
            stor roll för invasionsförsvaret. Dess bättre har hotet om en
            sjöinvasion försvunnit. Detta borde rimligtvis få konsekvenser
            för satsningarna inom
          </note>
          <note>
            Sveriges militära försvar.
          </note>
          <note>
            Tyvärr är det inte bara säkerhetspolitiska bedömningar som ligger
            till grund för satsningen på Ubåt
          </note>
          <note>
            2000. Regeringen beslöt 1990 att två av de fem Sjöormenubåtarna
            skulle renoveras för att få sin livstid förlängd. Enligt FMV,
            Försvarets materielverk, kommer dessa ubåtar att få en hög effekt
            till låg kostnad.
          </note>
          <note>
            Varför renoverar man då bara tre av de fem ubåtarna?
          </note>
          <note>
            Varför skall man ta de återstående tre ur drift? Jo, det är självklart
            för att man vill stödja Kockum.
          </note>
          <note>
            Den totala kostnaden för fem Ubåt 2000 kan uppskattas till minst
            4,5 miljarder kronor. Jag tycker att det finns betydligt mer verkningsfulla
            säkerhetspolitiska investeringar som man kan göra med de här pengarna.
          </note>
          <note>
            Det finns också en annan dimension av ubåtsproblematiken, nämligen
            den som rör en eventuell framtida export. Många stater planerar
            framtida ubåtsinköp, och det leder till en rustningsspiral som
            kan bli guld värd för Celsiuskoncernen. Bolagen inom koncernen
            använder olika försäljningsargument. Ubåtar är ett säkerhetspolitiskt
            instrument för fredliga lösningar, säger Kockums marknadsdirektör.
            Han vill sälja konventionella ubåtar till Sydostasien. Hotet från
            konventionella ubåtar vid regionala konflikter ökar, säger marknadschefen
            på Bofors Underwater Systems. Han vill sälja torpeder till Sydostasien.
            Så när
          </note>
          <note>
            Celsius sålt ubåtar ställer Celsius upp och säljer torpeder för
            ubåtsjakt.
          </note>
          <note>
            Det är dags att se sanningen i vitögat. Det vore en mycket bättre
            försvars- och säkerhetspolitik att stoppa utvecklingen av Ubåt
            2000.
          </note>
          <note>
            Med utgångspunkt i det statsfinansiella och säkerhetspolitiska
            läget har jag samma inställning till delserie tre av JAS. Hittills
            beslutade delar av JAS 39
          </note>
          <note>
            Gripen-projektet beräknas kosta skattebetalarna ungefär 70 miljarder
            kronor. Vad notan kommer att sluta på vet vi ännu inte.
          </note>
          <note>
            Det är dags, tycker jag, att skicka en kraftfull signal, både
            till folket i Sverige som lever under tunga besparingar och till
            industrin, att några mer beställningar utöver de redan gjorda
            inte kan komma på fråga. Nu sätter vi stopp för ytterligare utgifter.
          </note>
          <note>
            Dessutom passar vi på att tillmötesgå regeringspartiets kongressbeslut
            från 1993, som säger att någon ytterligare beställning av JAS-plan
            inte bör komma i fråga.
          </note>
          <note>
            Det säkerhetspolitiska läget medger betydande besparingar inom
            försvarsmakten. Därtill kommer det statsfinansiella läget som
            omöjligt kan medge att försvaret kommer så lindrigt undan vad
            gäller besparingar jämfört med andra departement.
          </note>
          <note>
            Filosofen Immanuel Kant har sagt att staten inte skall låna pengar
            för att finansiera rustningar. Jag håller med! Rimligt vore väl
            att försvaret åtminstone får samma besparingskrav som andra verksamheter.
          </note>
          <note>
            Miljöpartiet vill spara 7 miljarder kronor på försvaret detta
            budgetår.
          </note>
          <note>
            En annan stor besparing som vi kan göra, men som inte får någon
            effekt detta budgetår, är att sätta stopp för planerna på att
            riksdagen skall ge bemyndigande åt regeringen att köpa militärt
            materiel för 55,8
          </note>
          <note>
            miljarder kronor efter detta budgetår. Ja, fru talman, ledamöter
            och ni på läktaren, ni hörde rätt - 55,8
          </note>
          <note>
            miljarder kronor!
          </note>
          <note>
            När miljöskulden bara ökar och när barnfamiljer och arbetslösa
            tvingas till stora besparingar, skall vi då ge regeringen detta
            bemyndigande? Aldrig.
          </note>
          <note>
            Hur i hela friden tror man att man skall kunna motivera människor
            att vara med och bära bördorna, om de vet att vi sitter här i
            riksdagen och medger satsningar av detta slag? Är det möjligen
            därför det har varit så tyst?
          </note>
          <note>
            Nu vill jag ha svar från regeringen och från oppositionspartierna,
            som i detta läge konstigt nog inte verkar befinna sig i opposition:
            Känner ni er verkligen tvingade att öka det sociala hotet mot
            vårt land, för att bygga upp det militära försvaret?
          </note>
          <note>
            Fru talman! Minst drabbas mest, så är det ju. Det gäller inte
            minst när vi pratar om antipersonella minor.
          </note>
          <note>
            Sverige har insett vilka fruktansvärda följder detta vapen har
            för människor runt om i världen, därför verkar vi för ett internationellt
            förbud mot antipersonella minor, eller truppminor, som vi säger
            i Sverige.
          </note>
          <note>
            Det finns dock ett, enligt min mening, ologiskt motstånd mot
            att det i Sverige skulle kunna fattas ett beslut om förbud mot
            antipersonella minor. Man hänvisar till ekonomiska kostnader för
            det svenska försvaret, man hänvisar till att ett svenskt totalförbud
            inte skulle få några effekter på vägen mot ett internationellt
            förbud och man hänvisar till att vi i Sverige minsann endast har
            minor som ett defensivt vapen. Ett problem som jag möter också
            i andra sammanhang är att man gömmer sig bakom argument som "vi
            kan inte gå före", "det tjänar ingenting till", bara för att man
            inte vågar ta ställning, uppröra egna intressegrupper eller vilka
            skäl man nu har.
          </note>
          <note>
            För Miljöpartiet är detta ett moraliskt ställningstagande. Vi
            grundar det på övertygelsen om symbolvärdets makt. Hur skall man
            kunna förmå andra länder att göra något, när man själv inte gör
            det som man ber dem om? Pierre Schori har uttryckt detta på ett
            bra sätt i det socialdemokratiska programmet Gränslös demokrati.
            I förordet till programmet skriver han: alla utopier börjar hemma.
            Det är hur vi utformar vårt land som avgör vad vi kan ge andra.
            Jag tycker att
          </note>
          <note>
            Pierre Schori skulle ha påpekat detta för sina partikamrater.
          </note>
          <note>
            Det är inte heller fråga om att gå före längre, utan att följa
            efter. Belgien fattade för ett tag sedan beslut om ett totalförbud
            mot antipersonella minor. Jag tycker att det är dags att lyssna
            på sitt eget samvete och på alla de organisationer, t.ex. Rädda
            Barnen, Svenska röda korset, Svenska freds- och skiljedomsföreningen,
            som vill se ett svenskt totalförbud.
          </note>
          <note>
            Fru talman! Med utgångspunkt från Miljöpartiets ställningstagande
            att det miljömässiga hotet mot mänskligheten, globalt och i vårt
            eget land, är större än det militära hotet, anser vi att försvarsmakten
            inte skall vara befriad från några miljölagar som gäller överallt
            annars i samhället. I Försvarsmaktplan 95
          </note>
          <note>
            lämnas en beskrivning av miljöarbetet inom försvarsmakten. Man
            säger bl.a. att hänsyn till miljön skall beaktas vid all planering
            och all verksamhet. Det är mycket glädjande.
          </note>
          <note>
            Mindre glädjande är att försvaret vill ha undantag från gällande
            lagar när det gäller t.ex. haloner. Halon används i försvaret
            som brandsläckningsmedel. Man menar att det inte finns något alternativ.
            För att riktigt säkra tillgången på haloner vill försvarsmakten
            inrätta en halonbank till en förskräckande kostnad, 10 miljoner
            kronor. Dessutom tillkommer årliga driftskostnader om ungefär
            1 miljon kronor. Högkvarteret säger i
          </note>
          <note>
            Försvarsmaktsplan 95 att innehavet av haloner kommer att öka
            med 10 ton.
          </note>
          <note>
            Här tycker jag att försvarsmakten måste inse hur snabbt förändringar
            kan komma till följd av politiska beslut. Ta t.ex. det beslut
            som fattats om stopp för freoner i kylskåp. Industrin och vissa
            politiker sade:
          </note>
          <note>
            Det är omöjligt. Det är katastrof för industrin osv.
          </note>
          <note>
            Men har det blivit så? Svaret är nej, som vi alla vet.
          </note>
          <note>
            Jag tror på kompetenta tekniker och andra som tar fram idéer
            bara det börjar brinna i knutarna.
          </note>
          <note>
            Som ett led i kampen mot miljöförstöring bör också militärens
            resurser i form av materiel och den organisations- och ledningsförmåga
            som finns bland befäl tas till vara på ett samhällsekonomiskt
            lönsamt sätt, genom att vi ställer om två regementen till miljövärnsregementen
            senast 1998. Detta kommer Miljöpartiet att arbeta för i Försvarsberedningen,
            som jag sitter med i för Miljöpartiet.
          </note>
          <note>
            I filosofen Immanuel Kants klassiska avhandling -
          </note>
          <note>
            jag återkommer senare till detta - Den eviga freden från 1795,
            alltså för 200 år sedan, står följande:
          </note>
          <note>
            "Stående arméer ska gradvis avskaffas helt. Stående arméer är
            alltid redo för krig. Detta gör att staterna ständigt hotas av
            krig och att de tävlar med varandra i att ha störst antal soldater.
            Staten använder män som maskiner genom att hyra dem för att döda
            eller att dödas. Ett handlande som innebär att staten bryter mot
            människans rätt i egen person. Annorlunda är det om medborgarna
            genomgår frivillig vapenövning för att skydda fädernelandet mot
            angrepp."
          </note>
          <note>
            Detta leder in på en het potatis, nämligen värnpliktsfrågan.
            Som värnplikten ser ut i dag är den i praktiken inte allmän. Dels
            har vi många i utbildningsreserven, dels står kvinnorna utanför.
            Samtidigt kallar man in män som på grund av moraliska ställningstaganden
            inte vill göra värnplikt och sätter dem i fängelse. Jag återkommer
            strax också till detta.
          </note>
          <note>
            Det är dags att anpassa värnplikten till den vidgade hotbild
            som jag har pratat om. Värnplikten skall givetvis vara öppen för
            både kvinnor och män samt vara frivillig. Miljöpartiet vill, genom
            meriter och civil dokumentation på det man lär sig, göra utbildningen
            så attraktiv att vi får många frivilliga sökande från olika grupper
            i samhället. Peter Eriksson kommer senare att prata om detta.
          </note>
          <note>
            Jag är övertygad om att det här är möjligt om man erbjuder en
            bra utbildning inom områden som ungdomar finner väsentliga inför
            framtiden. Det kan t.ex.
          </note>
          <note>
            vara fråga om fredlig förebyggande verksamhet internationellt,
            miljö- och räddningsarbete och civilt motstånd.
          </note>
          <note>
            Miljöpartiet har utvecklat tanken på frivillig värntjänst - vad
            utbildningen skulle kunna innehålla, uttagningssystem m.m. - i
            motion 1994/95:Fö901.
          </note>
          <note>
            Fängelsestraff behövs för att kriminella skall få vård för att
            sluta med sin verksamhet. Fängelse är också ett sätt att skydda
            människor i samhället från farliga personer. Inget av de här kriterierna
            stämmer in på en värnpliktsvägrare. Jag tror att ingen efter avtjänad
            strafftid liksom skuttar ut ur fängelset, vårdad till att vilja
            göra värnplikt.
          </note>
          <note>
            Knappast är totalvägrare heller farliga för samhället. Det är
            många gånger tvärtom, vill jag påstå. De tar avstånd från väpnat
            våld. Det är ju därför de sitter inne.
          </note>
          <note>
            Nej, Sverige skall inte ha några samvetsfångar.
          </note>
          <note>
            Jag har inte tålamod att avvakta Straffskyddskommitténs förslag,
            som väntas komma i höst. En lagändring måste ske nu.
          </note>
          <note>
            Tage Danielsson skrev så här för 20 år sedan:
          </note>
          <note>
            "Lås era dörrar! friden är slut!
          </note>
          <note>
            Vapenvägrarn har sluppit ut!
          </note>
          <note>
            Upptrappa kampen mot ickevåldsverkare!
          </note>
          <note>
            Skaffa poliserna muskelförstärkare!
          </note>
          <note>
            Tänk om han kommer där, kristen och galen och vägrar att anfalla
            folk på Centralen!
          </note>
          <note>
            Tänk om han gör sej oskyldig till dråp, orånar gummor och oblåser
            skåp!
          </note>
          <note>
            Tänk om han ickevåldför sig på tjejer!
          </note>
          <note>
            Sätt´en i buren igen, Lennart Geijer!
          </note>
          <note>
            Mot en sån där kan man inte va snäll.
          </note>
          <note>
            Somliga måste man sätta i cell.
          </note>
          <note>
            Humanitet, i princip, är försvarlig, men denne man är ju samhällsofarlig!
          </note>
          <note>
            Stoppa den brottsliga galenskapen:
          </note>
          <note>
            skyldig till oinnehav av vapen!
          </note>
          <note>
            Sätt honom åter på slangmatsdieten!
          </note>
          <note>
            Han är en fara för osäkerheten."
          </note>
          <note>
            (Applåder)
          </note>
          <note>
            Anf. 10 JAN JENNEHAG (v) replik
          </note>
          <note>
            Fru talman! Annika Nordgren efterlyste oppositionspartiernas
            syn på beställningsbemyndigandena. I
          </note>
          <note>
            korthet är de följande: Bemyndigandena är en konsekvens av en
            beslutad organisation. Vi kan alltså inte gå bakvägen och påstå
            att det handlar om si och så mycket pengar, utan de är som sagt
            en konsekvens av det övriga. Den organisation som är beslutad
            måste rimligtvis ha en viss mängd materiel.
          </note>
          <note>
            Frågan övergår då till att gälla vilken organisation vi skall
            besluta om. Tittar vi på dessa 55 miljarder kronor som Miljöpartiet
            talar om både i reservationen och i en artikel i Dagens Nyheter
            i dag, finns det en konsekvens som jag ogillar i sig. Men jag
            finner ändå att det blir på det viset.
          </note>
          <note>
            Miljöpartiet föreslår en minskning av anslaget till det militära
            försvaret på 7 miljarder kronor. Vilka konsekvenser får det för
            organisationen? Man kan inte bara gå bakvägen och titta på beställningbemyndigandena
            och se vilka materielprojekt som bör minskas. Det är konsekvenserna
            för organisationen som är det väsentliga.
          </note>
          <note>
            I vårt alternativ räknar vi med att en snabb minskning av arméorganisationen
            till 10 brigader är nödvändigt. Nu har vi 18 månader på oss, och
            det är faktiskt litet mer än vi brukar ha när det gäller den årliga
            försvarsdebatten.
          </note>
          <note>
            Vilka förändringar i organisationen föreslår Miljöpartiet?
          </note>
          <note>
            Anf. 11 ANNIKA NORDGREN (mp) replik
          </note>
          <note>
            Fru talman! Vi anser att frågan om nya materielbeställningar
            skall prövas i sin helhet inför det kommande försvarsbeslutet.
            Det är först då vi över huvud taget vet vilken organisation vi
            skall ha. Jag tycker det är absurt att vi i dagens statsfinansiella
            och säkerhetspolitiska läge satsar så mycket som vi framöver gör
            på det militära försvaret.
          </note>
          <note>
            Jag har, som Jan Jennehag var inne på tidigare i en replik till
            Arne Andersson, en annorlunda syn på vad det är försvar vi skall
            utforma. Jag vill ha ett försvar mot det som hotar oss reellt.
            Det innebär alltså de hot som jag nämnde i mitt anförande t.ex.
            miljöhoten, solidaritetsförlusterna och de ökade klyftorna. Dessa
            hot motverkar vi inte genom att investera i militärt materiel.
          </note>
          <note>
            Vi måste ställa oss frågan vad det är för försvar vi skall ha,
            vad det skall försvara oss mot, och hur det skall försvara oss
            mot eventuella hot på bästa sätt.
          </note>
          <note>
            Detta är vad jag kommer att framföra i Försvarsberedningen, i
            det arbete som också Jan Jennehag deltar i.
          </note>
          <note>
            Anf. 12 JAN JENNEHAG (v) replik
          </note>
          <note>
            Fru talman! Vad Annika Nordgren säger förklarar inte reservationen
            i dagens betänkande om det är
          </note>
          <note>
            Försvarsberedningens arbete och försvarsbeslutets konsekvenser
            som skall ligga till grund för vilka beställningsbemyndiganden
            vi skall ha i dag. Ni föreslår ju faktiskt i dag att vi skall
            minska kostnadsramen högst betydligt, nästan med hälften vad jag
            förstår.
          </note>
          <note>
            Det stämmer inte .
          </note>
          <note>
            Jag menar att både reservationen och artikeln i
          </note>
          <note>
            Dagens Nyheter i dag har ett klart syfte att blanda äpplen och
            päron - för att inte tala om sådant som kanske rent av inte går
            att äta. Det är ett sätt att förvirra debatten och jag tycker
            inte den behöver sådana förvirrande inslag. Den är tillräcklig
            virrig ändå.
          </note>
          <note>
            Anf. 13 ANNIKA NORDGREN (mp) replik
          </note>
          <note>
            Fru talman! Jag tycker inte heller att debatten behöver förvirrande
            inslag. Däremot behövs det nu en kraftfull markering från oss
            politiker. Vad är det vi vill satsa på i det här samhället?
          </note>
          <note>
            I reservationen talas om de 55,8 miljarder kronor som ni - Miljöpartiet
            har ju reserverat sig och kommer att rösta emot - ger regeringen
            tillåtelse att satsa på militärt materiel. 34,4 miljarder av dessa
            är tyvärr redan upptecknade i kontrakt. Miljöpartiet inser givetvis
            att vi inte kan bryta dessa kontrakt - det skulle dessutom kunna
            bli dyrare. Däremot tycker vi verkligen att det är dags att sätta
            stopp nu för att få en ordentlig debatt i Försvarsberedningen
            om vad vi vill ha för försvar och för att göra en markering för
            medborgarna i Sverige, som ju skall vara med och axla besparingarna
            tillsammans med oss som inte drabbas lika mycket.
          </note>
          <note>
            Jag tycker det är dags för en sådan markering, och att den skall
            ske i dag!
          </note>
          <note>
            Anf. 14 ARNE ANDERSSON (m) replik
          </note>
          <note>
            Fru talman! Det är måhända litet överraskande att
          </note>
          <note>
            Annika Nordgren blir klämd både från vänster och höger, men så
            dumt kan det bli. Jag vill gärna på direkt uppfordran från Annika
            Nordgren ändå svara avseende den kil som jag tyckte mig förstå
            att Annika
          </note>
          <note>
            Nordgren ville klämma in mellan ett svenskt fredsbevarande försvar
            och andra samhällsintressen som är nog så väsentliga och viktiga,
            som exempelvis den sociala sektorn.
          </note>
          <note>
            Jag tror att Annika Nordgren och Miljöpartiet kanske litet för
            lätt bortser från varför vi har ett försvar. Det är för de svenska
            medborgarnas integritet och oberoende. Det utgör ett paraply och
            en säkerhet för varje annan funktion i Sverige, så också socialpolitik
            och miljöpolitik.
          </note>
          <note>
            Vet man inte om det och har inte tillräckligt funderat över den
            betydelsen blir det så här dumt, Annika
          </note>
          <note>
            Nordgren. Sverige har inte någon militär vapendel ämnad för anfallsförsvar.
            Vi har defensiva grejor, och vi har varje möjlighet som vi orkar
            med att skaffa oss, i rent försvarssyfte. Det är det paraply jag
            talar om.
          </note>
          <note>
            Det är det vi värnar om, och det är det vi sätter högt pris på.
          </note>
          <note>
            Annika Nordgren som ju är ung och som träffar många människor,
            säkert mycket på internationell nivå, borde ändå höra med människor
            i länder som har utsatts för anfallskrig om de kanske inte hade
            prisat att ha haft ett fredsbevarande försvar som hade lagt grund
            för integritet och oberoende för de egna medborgarna. Detta skall
            vi inte så lättsamt kritisera.
          </note>
          <note>
            Jag vill säga några ord om att försvaret inte omfattas av miljöskyddslagen.
            Det finns tillfällen där svenska skjutfält har en rikare flora
            och fauna än många andra områden. Jag tror att vi skall nöja oss
            med det och inte bara slänga ur oss kritik. Arme försvarsminister!
            Är det mot detta han skall stödja sig är jag ännu mer osäker.
          </note>
          <note>
            Anf. 15 ANDRE VICE TALMANNEN
          </note>
          <note>
            Nu gäller repliken Annika Nordgren.
          </note>
          <note>
            Anf. 16 ANNIKA NORDGREN (mp) replik
          </note>
          <note>
            Fru talman! Arne Andersson påpekar att jag är klämd mellan höger
            och vänster, och det är jag hemskt gärna. Jag tycker det är utmärkt
            att vi i dag får en försvarsdebatt här i Sveriges riksdag.
          </note>
          <note>
            Sedan till det Arne Andersson sade om att vi inte har ett försvar
            som är utformat som ett anfallsförsvar.
          </note>
          <note>
            Nej, det har vi inte, och det är jag tacksam över. Men vi måste
            fråga oss: Vad är det som anfaller oss? Jag tycker att vi skall
            ha ett anfallsförsvar, om jag nu får göra mig litet lustig, mot
            t.ex. försurning och liknande. Det är reella hot, som jag tidigare
            har sagt.
          </note>
          <note>
            Mot försurning hjälper inte JAS, Arne Andersson.
          </note>
          <note>
            Jag har tidigare sagt vilka hot som jag anser är de största.
            Det är inte militära hot, utan i stället de miljöhot som framöver
            hotar hela mänskligheten. Det handlar om prioriteringar, som jag
            också berörde i mitt huvudanförande.
          </note>
          <note>
            När det gäller försvarets miljöarbete påpekade jag att det fanns
            ljuspunkter och nämnde det som jag tycker är bra. Men det finns
            också mycket som är dåligt. Det handlar om vad vi dumpar för militärt
            materiel i våra vatten, t.ex. i Vättern. Det finns stora problem
            framöver, och jag tycker att man inte kan kringgå de problemen
            genom att ge försvarsmakten undantag från gällande miljölagar,
            t.ex. när det gäller haloner.
          </note>
          <note>
            Det är dags att även här markera att försvaret skall ta sin del
            av ansvaret. Jag hoppas att det är på rätt väg med det som står
            i Försvarsmaktsplan 95.
          </note>
          <note>
            Anf. 17 ARNE ANDERSSON (m) replik
          </note>
          <note>
            Fru talman! Försvar mot vem eller vad?, sade
          </note>
          <note>
            Annika Nordgren. Då tar vi del två i grundkursen. Vi går över
            till att tala om de säkerhetspolitiska förutsättningarna.
          </note>
          <note>
            Vad är säkerhetspolitik för någonting? Står det en fiende och
            dunkar vid gränsen är frågan fånig. Står det ingen fiende och
            dunkar vid gränsen går det att säga den, och det går att säga
            den, Annika Nordgren, med viss risk för att bli tagen på allvar.
            Däri ligger olyckan.
          </note>
          <note>
            Säkerhetspolitik är att ha säkerhetsmarginalerna på sin sida,
            även för den icke överblickbara tid som ett försvarsbeslut har
            påverkan på. Det är en lång tid.
          </note>
          <note>
            Den utbildning vi beställer och den materiel som vi önskar utveckla
            finns kanske tillgängliga om 12-15
          </note>
          <note>
            år. Den tiden kan vi inte överblicka. Det är det som kallas säkerhetspolitik.
            Det saknar ni i Miljöpartiet.
          </note>
          <note>
            Därför är det farligt med er i utredningen och i beredningsarbetet.
          </note>
          <note>
            Anf. 18 ANNIKA NORDGREN (mp) replik
          </note>
          <note>
            Fru talman! Försvar mot vem eller vad?, sade jag.
          </note>
          <note>
            Frågan är hur vi på bästa sätt försvarar vårt land om det skulle
            vara så att fienden står och knackar på vår dörr. Det låter i
            och för sig som en ganska fredlig fiende.
          </note>
          <note>
            Skapar vi fred genom att ha ett starkt militärt försvar som skulle
            verka avskräckande? Eller är det bättre att ha ett robust samhälle
            som gör att en eventuell fiende tycker att det skulle kosta för
            mycket och ta för lång tid att anfalla oss och ta vårt land?
          </note>
          <note>
            Det handlar om det som jag var inne på förut, Arne Andersson,
            om ett ekologiskt samhällsbygge där vi inte är så sårbara. Vi
            talar inte längre om invasionshotet. Vi talar om SÖ, strategiskt
            överfall. Det handlar då om riktade punktinsatser mot olika sårbara
            samhällsfunktioner. Där skall vi lägga vår kraft för att försvara
            oss mot eventuella fiender.
          </note>
          <note>
            Sedan skapar vi aldrig någon fred genom militära aktioner. Det
            är bara tillfälliga lösningar på ett mycket mer grundläggande
            problem.
          </note>
          <note type="speaker">
            Anf. 19 ÅKE CARNERÖ (kds)
          </note>
          <note>
            Fru talman! Kristdemokraterna står bakom de två reservationerna
            21 och 32 som har fogats till betänkandet, men för att spara tid
            yrkar jag endast bifall till reservation 21.
          </note>
          <note>
            Fru talman! De säkerhetspolitiska mål och uppgifter som fastställdes
            i 1992 års försvarsbeslut ligger fast. Vi hoppas att de relativt
            gynnsamma säkerhetspolitiska förhållanden som råder i vårt närområde
            skall befästas även om det kalla krigets stabila men otrygga spänning
            ersatts med en osäker avspänning. I
          </note>
          <note>
            Öst- och Centraleuropa finns positiva tecken på återhämtning
            och en vilja till samarbete, men också oroväckande företeelser
            som olösta konflikter och upplösning. Vi kan konstatera att utvecklingen
            i det tidigare Sovjetunionen och inte minst i Ryssland alltjämt
            präglas av betydande politisk instabilitet och stora ekonomiska
            problem. Situationen är, som utskottet skriver, mycket svårbedömbar.
          </note>
          <note>
            Det hot vi kan se i dag är regionala konflikter som via en upptrappning
            kan äventyra regional och internationell stabilitet. Andra allvarliga
            säkerhetspolitiska risker i framtiden är spridningsrisken av massförstörelsevapen
            till mindre nogräknade länder samt ickemilitära hot som terrorism
            och organiserad kriminalitet.
          </note>
          <note>
            Fru talman! Två dagar denna vecka har varit särskilt betydelsefulla
            ur säkerhetspolitisk synvinkel.
          </note>
          <note>
            Den 7 maj för 50 år sedan upphörde striderna efter
          </note>
          <note>
            Europas andra stora krig detta århundrade, och den 9
          </note>
          <note>
            maj för 45 år sedan lade den franske utrikesministern
          </note>
          <note>
            Robert Schuman fram en plan för att knyta ihop Europas länder
            i fredligt samarbete. Hans inledande ord
          </note>
          <note>
            "världsfreden kan inte bevaras utan skapande ansträngningar",
            är värda att lyftas fram som bakgrund till den process som nu
            pågår för att skapa en ny säkerhetsordning.
          </note>
          <note>
            Kristdemokraterna delar regeringens syn att medlemskapet i EU
            innebär ett säkerhetspolitiskt plus. EU
          </note>
          <note>
            får en utvidgad säkerhetspolitisk betydelse som ett centralt
            instrument för att utsträcka det västeuropeiska samarbetet österut.
            Det är avgörande för den europeiska säkerheten att de östeuropeiska
            länderna får den yrkesmässiga kompetens och de ekonomiska resurser
            som krävs för att de skall utveckla en parlamentarisk demokrati
            och en social och ekologisk marknadsekonomi.
          </note>
          <note>
            Fru talman! Utskottet delar den bedömning som bl.a. kristdemokraterna
            gör vad gäller de betydande svårigheter som för närvarande råder
            beträffande säkerhetspolitiska framtidsbedömningar. Eftersom
          </note>
          <note>
            Försvarsberedningen grundligt arbetar med säkerhetspolitiken
            i ett längre perspektiv är det inte nu aktuellt att göra försvarspolitiska
            vägval som på lång sikt medför konsekvenser för totalförsvaret.
            Det är dock viktigt att de kontrollstationer som lagts in såväl
            före som efter nästa försvarsbeslut utformas så att vi kan vidta
            nya säkerhets- och försvarspolitiska ställningstaganden vid behov.
          </note>
          <note>
            Fru talman! Värnpliktsystemet har ett stort värde.
          </note>
          <note>
            Det ökar insynen i försvaret och befäster dess folkliga förankring.
            Det ökar förståelsen för det moderna samhällets utsatthet och
            sårbarhet. I en konfliktsituation finns inga bättre soldater än
            de som försvarar gemensamma värden, sina landsmän och sin hembygd.
            Dessutom utmärker sig svenska värnpliktsförband på ett fint sätt
            i internationella insatser.
          </note>
          <note>
            Totalförsvarsplikten får inte avvecklas, den måste i stället
            breddas. Framför allt måste vi försöka hitta lösningar som minskar
            antalet människor i utbildningsreserven. Alternativ som utökad
            civilplikt och direktrekrytering till hemvärnet är två vägar kristdemokraterna
            pekar på i syfte att försöka återgå till reell plikttjänstgöring
            för alla män. Möjligheterna att på sikt avveckla utbildningsreserven
            bör därför studeras ur kostnadssynpunkt och av rättviseskäl.
          </note>
          <note>
            Utskottet är angeläget om att frågorna kring värnpliktsutbildningens
            omfattning får en bred belysning inför nästa försvarsbeslut. Vi
            kristdemokrater noterar även att en översyn av de totalförsvarspliktigas
            sociala och ekonomiska situation kommer att göras.
          </note>
          <note>
            Även om inriktningen av det svenska totalförsvaret går mot en
            alltmer tekniskt avancerad utformning kommer dess grundstomme
            alltid att utgöras av befäl, civilanställda, all frivillig personal
            och totalförsvarspliktiga. Det är av stor vikt att framtida omstruktureringar
            sker med särskilt hänsynstagande till dem som blir övertaliga.
          </note>
          <note>
            Fru talman! Sveriges medverkan vid skilda fredsbevarande insatser
            har ökat i omfattning. Totalförsvaret måste därför göras mer flexibelt
            eftersom kraven på svensk medverkan vid internationella fredsfrämjande
            insatser får en viktig roll.
          </note>
          <note>
            Vi måste därför skapa en struktur för svensk fredsbevarande verksamhet
            som även framgent omfattar "en god förmåga att ställa väpnade
            styrkor till
          </note>
          <note>
            FN:s och OSSE:s förfogande."
          </note>
          <note>
            Vi måste dock beakta att resurser till fredsbevarande verksamhet
            inte urholkar totalförsvarets ekonomiska ramar eftersom det övergripande
            målet för försvarsmakten är att försvara landet mot väpnade angrepp.
          </note>
          <note>
            Försvarsmaktens medverkan i internationella insatser kommer nu
            att administreras och redovisas i ett särskilt program. Frågan
            om förslitning av materiel ser ut att lösas.
          </note>
          <note>
            Fru talman! Regeringen anför att grundutbildning av värnpliktiga
            för amfibieförband och KA-förband inte bör genomföras vid Norrlandskustens
            marinkommando efter den 1 november 1997. Dock skall möjligheten
            att utnyttja övningsområdet och goda utbildningsbetingelser till
            vidare bibehållas.
          </note>
          <note>
            Kristdemokraterna anser att det nu vore fel att som särlösning,
            under pågående arbete i Försvarsberedningen och utan hänsyn till
            framtida försvarsstruktur eller utbildningsbehov, avveckla denna
            grundutbildning. De väntade besparingarna är osäkra i närtid.
            Jag yrkar därför bifall till reservation 21, som jag sade tidigare.
          </note>
          <note>
            Fru talman! Försvarsmaktens helikoptrar är en viktig resurs i
            det fredstida samhället för att täcka beredskapsbehov för olika
            typer av räddningstjänst i hela landet. Jag har i en motion pekat
            på behovet av helikoptrar inom sjukvård, kommunal räddningstjänst,
            sjö-, fjäll- och flygräddning. För att insatserna skall bli effektiva
            måste vi kunna ha en rimlig beredskap dygnet runt. Resurser för
            detta bör kunna finansieras genom de samverkande myndigheternas
            ekonomiska ramar. Utskottet menar också att det angeläget att
            vi får en lösning på denna faktiskt mycket långvariga diskussion
            i vårt land. Det är naturligtvis viktigt att statens alla resurser,
            inklusive dess helikoptrar, kan disponeras vid akuta räddningsinsatser.
          </note>
          <note>
            Fru talman! Kristdemokraterna ställer sig bakom de aviserade
            besparingarna på 1,8 miljarder kronor i den rådande säkerhetspolitiska
            situationen. Men majoriteten i utskottet anser samtidigt "att
            det är viktigt med stora ansträngningar för att slå vakt om kvalitetsprofilen
            i 1992 års försvarsbeslut" samt "att det finns ett brett stöd
            för strävan efter att upprätthålla kvaliteten".
          </note>
          <note>
            Vi delar denna syn och vill tillägga att även om besparingarna
            nu görs vad gäller incidentberedskapen är det viktigt att ingripanden
            även fortsättningsvis kan ske mot varje form av kränkning mot
            vårt luftrum och territorium.
          </note>
          <note>
            Fru talman! Totalförsvarets förmåga att möta ett väpnat angrepp
            är grundläggande för dess förmåga att stödja säkerhetspolitiken.
            Sverige skall därför upprätthålla ett effektivt totalförsvar.
            Detta bidrar till lugn och stabilitet i det nordiska området i
            fred och i internationella kriser. Det är också en förutsättning
            för att bevara trovärdigheten för Sveriges militära alliansfrihet
            och skapa respekt för vår vilja och förmåga att försvara hela
            vårt land om vi skulle utsättas för ett militärt angrepp.
          </note>
          <note>
            Inriktningen av försvarspolitiken skall ske mot en till de säkerhetspolitiska
            målen anpassad balans mellan uppgifter och resurser och mellan
            kvalitet och kvantitet. Med en fast förankring i samhället, kompetent
            personal, välutbildade totalförsvarspliktiga, hög teknologisk
            förmåga och en anpassningsbar försvarsstruktur främjas den goda
            försvarsvilja som är nödvändig för att vårt totalförsvar skall
            kunna fylla sin viktiga uppgift om ofärdstider skulle komma.
          </note>
          <note>
            Anf. 20 ANNIKA NORDGREN (mp) replik
          </note>
          <note>
            Fru talman! Åke Carnerö talade länge och från sina utgångspunkter
            väl, men han nämnde ingenting om antipersonella minor. Jag riktar
            en fråga direkt till
          </note>
          <note>
            Åke Carnerö, vars kvinnoförbund och ungdomsförbund såvitt jag
            kan förstå driver kravet på totalförbud.
          </note>
          <note>
            Vad är det som Åke Carnerö har förstått men som inte
          </note>
          <note>
            Centern, Vänstern, Miljöpartiet samt hans ungdomsförbund och
            kvinnoförbund har förstått?
          </note>
          <note>
            Anf. 21 ÅKE CARNERÖ (kds) replik
          </note>
          <note>
            Fru talman! Utskottet har mycket noggrant satt sig in i problematiken
            när det gäller minor. Jag delar uppfattningen hos alla dem som
            tycker att minor används på ett urskillningslöst sätt och är ett
            fruktansvärt vapen som drabbar framför allt oskyldiga.
          </note>
          <note>
            Men när det gäller en sak som kan få stora konsekvenser för den
            svenska försvarsmakten är det viktigt att vi gör en konsekvensanalys.
            Det är ju så att minor är en komponent i det svenska försvaret
            i dag.
          </note>
          <note>
            Försvarsmakten skulle naturligtvis inte använda minor på det
            sätt som tyvärr görs i alldeles för stor utsträckning utomlands.
            De används i Sverige i defensivt syfte för att förhindra och fördröja
            fientlig framryckning.
          </note>
          <note>
            Det är naturligtvis ett moraliskt dilemma att vi går ut och ställer
            krav eller för fram förslag som vi inte står bakom. Men vi har
            valt att avvakta den analys om nu sker. Vi står bakom utskottets
            betänkande i det här fallet. Vi tycker också att den forskning
            och utveckling som pågår i Sverige är mycket bra, och vi vill
            gärna i det här sammanhanget betona att den naturligtvis skall
            fortsätta. Vi skall göra allt som står i vår makt för att hjälpa
            till att röja minor där de förekommer.
          </note>
          <note>
            Anf. 22 ANNIKA NORDGREN (mp) replik
          </note>
          <note>
            Fru talman! Om Åke Carnerö delar uppfattningen att minor är ett
            fruktansvärt vapen som drabbar civila är det då inte viktigare
            att ta det moraliska ansvaret än att tänka på totalförsvarets
            försvarsförmåga? Jag tycker att kristdemokraterna annars ofta
            pratar om etik och moral. Jag önskar att de hade gjort det även
            i detta fall, Åke Carnerö.
          </note>
          <note>
            Anf. 23 ÅKE CARNERÖ (kds) replik
          </note>
          <note>
            Fru talman! Som jag sade ställer vi oss helt bakom att Sverige
            för fram detta utomlands, men vi vill avvakta konsekvensanalysen.
            Detta kan få effekter för försvarsmakten. Det har vi fått besked
            om i utskottet av bl.a. Överbefälhavaren. Vi kristdemokrater ser
            naturligtvis fram emot att vi så fort som möjligt kan få även
            ett svenskt totalförbud på det här området.
          </note>
          <note type="speaker">
            Anf. 24 BRITT BOHLIN (s)
          </note>
          <note>
            Fru talman! Det är inte utan viss glädje som vi i dag kan konstatera
            att Sveriges säkerhetspolitiska läge har stabiliserats ytterligare
            sedan 1992 när vi fattade vårt senaste långsiktiga försvarsbeslut.
          </note>
          <note>
            Förra hösten kunde vi med tillfredsställelse notera att ytterligare
            en rest av en världsordning byggd på det andra - och måtte det
            bli det sista - stora världskriget försvann från vår del av världen.
            De ryska trupperna baserade i de baltiska länderna återvände slutgiltigt
            hem till Ryssland.
          </note>
          <note>
            Men vår säkerhet är en del av ett stort sammanhang som i grunden
            baseras på relationer mellan människor.
          </note>
          <note>
            Annika Nordgren vände sig nyss tillbaka nästan
          </note>
          <note>
            200 år i tiden och sökte visdomsord hos filosofer som tänkte
            djupt och länge på viktiga frågor. Det tänker jag också göra.
            Jag tänker fundera litet utifrån exakt samma bok som Annika Nordgren
            läste ur, Den eviga freden. Författaren heter Immanuel Kant. Han
            skrev boken för 200 år sedan och hade många visa ord att komma
            med.
          </note>
          <note>
            Men när vi drar slutsatser av vad denna Immanuel
          </note>
          <note>
            Kant säger undrar jag ibland om vi har läst samma bok, Annika
            Nordgren. Men det är en annan historia.
          </note>
          <note>
            Immanuel Kant sade att det krävs tre saker för att den eviga
            freden skulle kunna uppnås i ett ständigt krigshärjat Europa,
            drabbat av svåra konvulsioner från tid till annan.
          </note>
          <note>
            Det första som krävs för att bygga denna fred är att alla länder
            har en stabil demokrati, som ger förutsättningar för människor
            att delta i det egna landets trygghet, välfärd och uppbyggnad.
          </note>
          <note>
            Det andra som krävs är att man länder emellan skapar ett ömsesidigt
            beroende inom handel och kultur och på många olika plan. Länderna
            skall komma så nära varandra och skapa så djupa relationer, att
            om någon skulle få för sig att uppträda aggressivt mot sin granne,
            skulle det slå lika hårt tillbaka mot denne själv.
          </note>
          <note>
            Det tredje som han sade var att det krävs starka institutioner,
            forum för människor att vid förhandlingsbordet möta de problem
            och tvister som mänskligheten från tid till annan drabbas av.
          </note>
          <note>
            De tre kraven för uppbyggnad av ett fredens Europa är vi i vår
            tid så nära som få andra generationer har varit. I vår del av
            världen har demokratierna nu en riktig chans. I vår del av världen
            skapar vi och har skapat ett stort och ömsesidigt beroende.
          </note>
          <note>
            Låt mig peka på exemplet Sverige - Norge. Vem i all världen skulle
            tänka tanken att Sverige och Norge skulle uppträda med aggresivitet
            mot varandra?
          </note>
          <note>
            Självklart ligger vårt sätt att lösa umgänget mellan människor
            på ett helt annat plan. Vi räknar inte stridsvagnar utan talar
            med varandra. Det är att bygga säkerhet.
          </note>
          <note>
            Det tredje villkor som Immanuel Kant framhöll var starka institutioner.
            FN är naturligtvis vår allra starkaste och viktigaste institution,
            men vi har också
          </note>
          <note>
            OSSE och inte minst EU. Vi har på svenskt håll sedan den 1 januari
            blivit en del av denna gemenskap, där man knyter starkare band
            människor emellan. Ytterst innebär detta att Sverige har en större
            säkerhetspolitisk bas att utgå från.
          </note>
          <note>
            Som en del av en gemenskap ställs vi inför gemensamma problem,
            och de är många i dag. Miljöförstöringen och många andra nog så
            besvärliga frågor, som vi bara måste lösa, ställs på sin spets.
            Vi har en möjlighet att tillsammans med andra i kloka och förståndiga
            diskussioner och förhandlingar lösa alla dessa problem. Att komma
            fram till någon som helst lösning på sådana problem via stridsvagnar
            och militärt våld är, som alla förstår, alldeles omöjligt.
          </note>
          <note>
            Men att mot denna bakgrund hävda att det säkerhetspolitiska läget
            för vårt land är sämre, som moderaterna faktiskt gör i sin reservation,
            är - skulle jag vilja påstå - direkt oansvarigt. Om vi politiker
            inte orkar göra en sanningsenlig bedömning av vårt säkerhetspolitiska
            läge, utan kanske t.o.m. låter s.k.
          </note>
          <note>
            särintressen styra beskrivningen av verkligheten, är vi inne
            på en mycket farlig väg. Om det skulle inträffa allvarliga händelser
            i vår omvärld som skulle ställa krav på svåra politiska beslut,
            skulle kanske världen runt omkring oss upptäcka att vi för länge
            och för mycket har ägnat oss åt vargen-kommer-debatten och kanske
            inte skulle ta till sig det som vi då har att säga.
          </note>
          <note>
            Att inte beskriva sanningen så som den verkligen ser ut är egentligen
            ett slag under bältet mot allas vår möjlighet att framstå som
            trovärdiga. Just i säkerhetspolitiken måste vi ha ett förtroende
            från svenska folket, byggt på att det som vi säger och beskriver
            ligger mycket nära sanningen, såsom vi förmår uppfatta den.
          </note>
          <note>
            Inför det försvarsbeslut som vi under eftermiddagen skall fatta
            finns det ingen anledning att måla upp militära hot som faktiskt
            inte finns. Sverige har just i dag ingen som helst anledning att
            känna att något militärt hot riktar sig mot vårt land. I närtid
            är detta ett faktum. Det vore därför osedvanligt dumt av oss att
            inte ta hem den besparing som det innebär att göra vissa smärre
            avsteg från det nu gällande försvarsbeslutet. Det gäller för vissa
            krav på operativ förmåga och på insatsberedskapen.
          </note>
          <note>
            På längre sikt är det däremot naturligtvis oändligt mycket svårare
            att göra förutsägelser. Av just detta skäl har vi i detta betänkande
            avstått från att försöka göra några långsiktiga bedömningar. Denna
            uppgift är av så grannlaga karaktär och kräver ett så ingående
            arbete att ett sådant just nu pågår i en särskild försvarsberedning.
          </note>
          <note>
            Att två partier har valt att stå utanför och inte ta ansvar är
            bara att beklaga. Men varje enskilt parti i riksdagen får naturligtvis
            göra sin egen bedömning av vad dess väljare förväntar sig - att
            man skall påverka eller att man skall stå vid sidan om.
          </note>
          <note>
            Likväl tycker vi i utskottets majoritet att riksdagen får en
            mycket god möjlighet att följa och utvärdera utvecklingen inom
            totalförsvaret och utvecklingen i vår omvärld. Vi har valt att
            i detta försvarsbeslut inte göra viktiga principiella ställningstaganden.
            Vi har entydigt sagt att ett antal motioner, som behandlar allt
            från fortsatt utveckling av JAS 39 Gripen till olika förbands
            framtid, skall behandlas fram till nästa försvarsbeslut. Riksdagen
            har möjlighet att nästa höst fullt ut ta ansvar för varje del
            av dessa frågor.
          </note>
          <note>
            Dessutom har vi ett antal mycket principiella frågor som vi just
            nu funderar på och har bett att få fram underlag för. En sådan
            är folkförsvarstanken. Flera talare har berört den. Det är ett
            svårt och grannlaga område, och jag tror att de allra flesta i
            kammaren i sitt hjärta har en djup känsla för vikten av att Sveriges
            folk är delaktigt i vårt totalförsvar.
          </note>
          <note>
            Ett annat sådant område är vårt internationella engagemang och
            på vilket sätt Sverige, med de förband och styrkor som vi har
            i totalförsvaret, medverkar till vår egen och andras säkerhet,
            på det sätt som en bataljon just nu gör i Bosnien.
          </note>
          <note>
            Det finns många viktiga frågor som vi skall ta ställning till,
            men de får anstå till dess att vi har fakta på bordet, det underlag
            som vi behöver för att kunna göra de riktiga bedömningarna, och
            det har vi först nästa höst. Därefter kommer vi att kunna följa
            och noggrant granska om det som vi sade för kanske bara sex månader
            sedan var en riktig bedömning eller inte.
          </note>
          <note>
            Finner vi att saker som gör att vi vill ändra oss har hänt, har
            vi den fulla möjligheten härtill genom att vi organiserar arbetet
            med s.k. kontrollstationer.
          </note>
          <note>
            Låt mig gå över till att något litet tala om ekonomi. Totalförsvarets
            ekonomi måste självklart alltid grundas på de säkerhetspolitiska
            bedömningarna, och så är det också den här gången. Men till detta
            måste läggas att det i det ekonomiska läge som Sverige nu befinner
            sig i vore oansvarigt om totalförsvaret inte genomförde de besparingar
            som vi utan hinder faktiskt kan klara.
          </note>
          <note>
            Försvarsmakten har nu ett i budgeten föreslaget besparingsbeting
            om 1,8 miljarder kronor. Det är
          </note>
          <note>
            Försvarsmaktens del av ansvaret för budgetsaneringen. Men vi
            har också ett arv, det som i debatten populärt kallas ÖB:s svarta
            hål. Efter diverse omräkningar och kontrollräkningar kommer vi
            för nästa budgetår fram till att Försvarsmakten skall göra en
            besparing om 3,9 miljarder kronor - alltså nästan 4 miljarder
            på ett enda budgetår.
          </note>
          <note>
            Detta innebär naturligtvis att Försvarsmakten och dess personal
            har en mycket svår process att genomgå, som ställer stora krav.
            Jag tror att man inom Försvarsmakten upplever att besparingarna
            utgör en ständig process, och man har levt med den ganska länge.
            Det gäller nog också i viss mån för försvarsindustrin. Men det
            är nödvändigt att det är så. Just denna verksamhet måste alltid
            vara beredd att direkt anpassa sig till den bedömning som vi gör
            av säkerhetspolitiken liksom de ekonomiska ramar och de politiska
            beslut som fastställer formerna för hur verksamheten skall utvecklas.
          </note>
          <note>
            Arne Andersson talade nyss i sitt anförande om detta svarta hål.
            Han beklagade sig över att regeringen inte tidigt nog talade om
            exakt hur detta svarta hål var konstruerat. Han säger att Moderaterna
            av det skälet inte är redo för att presentera en bra lösning på
            den ekonomiska problematiken.
          </note>
          <note>
            Då blir man litet fundersam. Jag var i denna kammare i juni förra
            året och hörde den dåvarande moderate försvarsministern berätta
            för alla som satt här att det inte finns någon problematik och
            att det inte finns något svart hål.
          </note>
          <note>
            Skulle ni inte ha kunnat fråga den förre försvarsministern vilken
            lösning han hade i bakfickan och helt enkelt tagit fram och dammat
            av denna lösning? Det hade varit en ganska praktisk lösning på
            ett problem som vi nu förvisso har tagit hand om.
          </note>
          <note>
            En mycket stor del av Försvarsmaktens budget går till personalkostnader
            och materielkostnader. Det är pengar som det är väldigt svårt
            att snabbt rycka loss.
          </note>
          <note>
            Av det skälet, om inte annat, är 4 miljarder en mycket stor besparing
            att genomföra under ett budgetår. Att spara ytterligare, som Vänsterpartiet
            och Miljöpartiet föreslår, tror jag skulle innebära så stora ingrepp
            att varken inriktningen eller långsiktigheten skulle kunna bibehållas.
          </note>
          <note>
            Väldigt mycket talar däremot för att vi i nästa försvarsbeslut
            kan skapa oss möjlighet att sänka den militära utgiftsramen ytterligare.
            Mycket talar för det.
          </note>
          <note>
            Men det faktiska underlaget för att dra de slutsatserna har ännu
            inte lagts på bordet. Var sak har faktiskt sin tid.
          </note>
          <note>
            KA 5 har berörts från olika håll. Riksdagen beslutade 1992 att
            det på KA 5 i Härnösand skulle utbildas en amfibiebataljon. 1997
            är den utbildningen slutförd, klar och färdig. Riksdagen har i
            dag att konstatera att så är fallet. Det är mycket logiskt.
          </note>
          <note>
            Det innebär också att vi medverkar till att en i dessa sammanhang
            liten besparing kan genomföras. Besparingen beräknas på litet
            olika sätt, men 15 miljoner finns angivet i det förslag som utskottet
            har haft att behandla.
          </note>
          <note>
            Jag undrar hur vi med bibehållet anseende och förtroende skulle
            kunna se försvarsmaktens personal i ögonen och säga: Sorry! Vi
            orkar inte göra den besparingen på 15 miljoner kronor därför att
            det är så svårt och får så stora konsekvenser, men vi kräver att
            ni skall spara 4 miljarder.
          </note>
          <note>
            Det är en omöjlig attityd. Det är en omöjlig hållning. Därför
            konstaterar vi nu att utbildningen upphör. Vi får självfallet
            återkomma till övriga utbildningsmöjligheter i Härnösand i försvarsbeslutet.
            Det får sättas in i ett sammanhang tillsammans med allt annat
            vi då skall ta ställning till. Det är alldeles självklart.
          </note>
          <note>
            Många av de inlägg som gjorts tidigare från denna stol rörde
            inte just det betänkande vi debatterar här i dag utan mer en massmedial
            debatt om formerna kring Försvarsberedningens arbete. Jag tycker
            att många av dessa inlägg var mindre sakliga. De präglades mer
            av både personangrepp och otidigheter mot olika personer, t.ex.
            försvarsministern och statsministern.
          </note>
          <note>
            Jag tycker att det är tråkigt att bitterheten hos de män som
            på område efter område har sett sin politik raseras - den man
            så ödmjukt kallade "den enda vägens politik" - skall vara så stor.
            Att ödmjukhet och samarbete skulle kunna finna jordmån tror jag
            inte är så sannolikt. Ödmjukhet och samarbete måste lyftas ut
            ur detta bitterhetens rike innan det kan bli fruktbart.
          </note>
          <note>
            Det är ansvarslöst, och jag tycker att det är sorgligt.
          </note>
          <note>
            Det leder ingen vart. Det är icke konstruktivt.
          </note>
          <note>
            Jag hoppas trots det att vi har en bra möjlighet att prata om
            sakfrågorna i politiken och mindre om personer när vi går vidare
            i behandlingen i denna kammare.
          </note>
          <note>
            Jag vill också litet kort kommentera det Miljöpartiet och Annika
            Nordgren var inne på. Miljöpartiet skall nog hålla sig närmare
            sanningen när man pratar om beställningsbemyndiganden och hur
            de faktiskt fungerar.
          </note>
          <note>
            I budgetpropositionen föreslås ett nytt system för hur beställningsbemyndigandena
            skall gå till. Det regeringen begär är en ram - ett högsta belopp
            - för dessa bemyndiganden. Den ramen skulle omfatta tidigare beslut
            - sådant vi redovisat här i riksdagen som riksdagen har ställt
            sig bakom - och kommande beställningar.
          </note>
          <note>
            Riksdagen föreslås i dag besluta att ett stort antal av de kommande
            beställningarna skall utgå. Det är sanningen bakom detta.
          </note>
          <note>
            Jag tycker att Miljöpartiet skall hålla sig noga till sanningen
            när man debatterar frågan. Man kan tycka att det är rätt eller
            fel, men sanningen borde åtminstone förtjäna att beskrivas.
          </note>
          <note>
            Det har förts fram ett antal exempel i debatten.
          </note>
          <note>
            Göran Persson skulle satsa mångmiljardbelopp på roboten ARTHUR.
            Gör han det är det något som han gör alldeles ensam ihop med försvarsindustrin.
            I försvarsutskottet känner vi överhuvudtaget inte till någon robot
            ARTHUR.
          </note>
          <note>
            Däremot finns det en artillerilokaliseringsradar som heter ARTHUR
            och som samutvecklas tillsammans med norrmännen. Utvecklingen
            är så gott som färdig. För att klara anskaffningen behövs ett
            ytterligare bemyndigande om 250 miljoner kronor.
          </note>
          <note>
            Det kommer sannolikt att bli så, eftersom utrustningen är mycket
            efterfrågad av bl.a. FN. Den skall utnyttjas i Bosnien.
          </note>
          <note>
            Det var ett exempel där jag menar att man borde hålla sig litet
            närmare sanningen när man försöker kritisera ett politiskt beslut.
          </note>
          <note>
            I övrigt vill jag yrka bifall till betänkandets hemställan. Det
            är flera viktiga områden jag inte hinner beröra, men det gör inte
            så mycket. De andra utskottskamraterna kommer att ta upp de ämnena
            vart och ett för sig.
          </note>
          <note>
            (Applåder)
          </note>
          <note>
            Anf. 25 ANNIKA NORDGREN (mp) replik
          </note>
          <note>
            Herr talman! Britt Bohlin sade själv att det är svårt att snabbt
            förändra de ekonomiska förutsättningarna för försvarsmakten genom
            att rycka loss pengar. Det är därför vi skall förhindra att vår
            handlingsberedskap minskar. Det gör vi genom att förhindra nya
            stora materielprojekt som är väldigt kostsamma över väldigt lång
            tid. Det gäller t.ex. ubåt 2000, JAS delserie
          </note>
          <note>
            3, ARTHUR - som Britt Bohlin riktigt beskrev som en radar - BILL
            och TARAS m.m.
          </note>
          <note>
            Jag tycker i och för sig att bemyndigandesystemet är märkligt.
            Man fattar först beslut om vilka projekt man skall genomföra,
            och sedan går man till riksdagen och får lov att betala ut pengar
            till de projekt som det redan beslutats om.
          </note>
          <note>
            Jag vill fråga Britt Bohlin hur hon gör när hon förklarar för
            de människor som verkligen drabbas väldigt hårt av besparingarna
            - arbetslösa, barnfamiljer m.fl. - att vi lägger 40 miljarder
            kronor om året på det militära försvaret. Är det inte svårt, Britt
            Bohlin?
          </note>
          <note>
            Anf. 26 BRITT BOHLIN (s) replik
          </note>
          <note>
            Herr talman! Om jag får lova att sköta den interna debatten inom
            socialdemokratin får Annika Nordgren göra detsamma i Miljöpartiet.
            Det lovar jag alldeles säkert.
          </note>
          <note>
            Det som är viktigt och det jag försöker att tala om är att de
            beslut som finns uppräknade i vårt betänkande i de allra flesta
            fall är beslut som riksdagen har ställt sig bakom.
          </note>
          <note>
            Det är inte så att man först bestämmer sig för att göra det ena
            eller det andra i materielhänseende och sedan går till riksdagen
            och frågar om man skulle kunna få litet pengar för det. Så går
            det inte till.
          </note>
          <note>
            Det går till så att vi i ett försvarsbeslut bestämmer oss för
            ett materielprojekt. När vi har gjort det bestämmer vi oss också
            för en ram för hur mycket det får kosta de kommande fem åren,
            dvs. så länge försvarsbeslutet räcker.
          </note>
          <note>
            Om materielprojektet behöver längre tid på sig för att bli klart
            - 10 eller 15 år, vilket inte är ovanligt -
          </note>
          <note>
            måste man återkomma till riksdagen och berätta var man är i utvecklingsfasen.
            Riksdagen får ta ställning till om projektet skall fortsätta eller
            inte.
          </note>
          <note>
            Det är precis det som har hänt när det gäller den ubåt som riksdagen
            fattade beslut om 1987. Det är precis det som har hänt när det
            gäller ARTHUR, som ingick i 1992 års försvarsbeslut. Det är precis
            vad som har hänt när det gäller delserie 1 och delserie 2
          </note>
          <note>
            av JAS.
          </note>
          <note>
            I detta bemyndigande finns det inte en krona med för JAS delserie
            3 av det skälet att riksdagen har att ta ställning till denna
            fråga först. Den frågan avgör vi här nästa höst. Då är det dags
            att prata om JAS delserie 3 - inte förr.
          </note>
          <note>
            Anf. 27 ANNIKA NORDGREN (mp) replik
          </note>
          <note>
            Herr talman! Vi bedömer att det redan är för sent att göra någonting
            åt 34,4 miljarder av de 55,8. Det känns i dag väldigt skönt att
            inte ha medverkat till genomförandet av dessa stora materielprojekt.
            Som miljöpartist kan jag med gott samvete säga att vi inte har
            gjort det. I de allra flesta fall har riksdagen ställt sig bakom,
            som Britt Bohlin sade. Det gäller alltså
          </note>
          <note>
            34,4 miljarder.
          </note>
          <note>
            För att öka vår handlingsberedskap när det gäller besparingar
            framöver bör vi noga tänka igenom vilka signaler vi skickar till
            industrin och till svenska folket och inte minst själva ta ställning
            till vilka investeringar som bäst befrämjar vår säkerhet.
          </note>
          <note>
            Anf. 28 BRITT BOHLIN (s) replik
          </note>
          <note>
            Herr talman! Efter dagens debatt har jag en känsla av att Miljöpartiets
            attityd till säkerhetspolitiken grundar sig på att man tror att
            Sverige aldrig någonsin kan hotas av ett militärt angrepp. Om
            den beskrivningen är riktig förstår jag inte varför man över huvud
            taget vill lägga en endaste krona på ett militärt försvar. Det
            skulle jag aldrig göra, om jag trodde att
          </note>
          <note>
            Sverige aldrig någonsin i framtiden skulle kunna hotas av ett
            militärt angrepp eller om jag inte trodde att det bidrog till
            en avhållande effekt att vi har ett sådant militärt försvar. Det
            är det allra första.
          </note>
          <note>
            Att bygga ett ekologiskt samhälle i stället för att ha ett militärt
            försvar är säkert bra när det gäller hus, vägar och allt annat
            som är hårda saker. Men människor är väldigt sköra. Om man har
            varit i Sarajevo, i
          </note>
          <note>
            Srebrenica, och sett hur barn, kvinnor och gamla fullständigt
            omänskligt utsätts för krigets härjningar, tror jag inte att man
            lika lätt pratar om att det är viktigt att vara rädd om husen
            och tänker mindre på hur människor skulle kunna skadas.
          </note>
          <note>
            Anf. 29 LENNART ROHDIN (fp) replik
          </note>
          <note>
            Herr talman! Det känns litet fånigt att begära replik på en företrädare
            för regeringspartiet i utskottet, inte minst när det är dess vice
            ordförande som alltid i välgörande kontrast ger uttryck för en
            sakkunnig, konstruktiv och samarbetsinriktad hållning. Britt
          </note>
          <note>
            Bohlin sade dock i sitt inlägg att hon beklagade att två partier
            valt att stå utanför Försvarsberedningen och undrade vad deras
            väljare tyckte om det. Bortsett från den vanliga socialdemokratiska
            omtanken - inte bara om sina egna väljare utan också om alla andra
            partiers väljare, som vi gärna ansvarar för själva - vill jag
            replikera på påståendet om vår möjlighet att påverka.
          </note>
          <note>
            Jag medger gärna att det inte så sällan är rätt svårt att ta
            försvarsministerns uttalanden riktigt på allvar.
          </note>
          <note>
            Jag tror ändå att vi ibland måste göra det. Med en envishet som
            brukar tillvitas en viss fågel har försvarsministern de senaste
            veckorna, oavsett vad vi har sagt, ansett sig ha rätt att bestämma
            vad vi i själva verket tycker.
          </note>
          <note>
            Anf. 30 TREDJE VICE TALMANNEN
          </note>
          <note>
            Jag erinrar om att repliken gäller Britt Bohlin.
          </note>
          <note>
            Anf. 31 LENNART ROHDIN (fp) replik
          </note>
          <note>
            Herr talman! Jag tar upp den fråga som Britt
          </note>
          <note>
            Bohlin vände sig till oss med. Jag tror nog att även försvarsutskottets
            vice ordförande har förståelse för att det är litet svårt att
            se vilka påverkansmöjligheterna är i Försvarsberedningen, om man
            får klart för sig att det konstaterats att vissa partier inte
            går att diskutera med redan innan Försvarsberedningen har börjat
            analysera de olika alternativ som har presenterats.
          </note>
          <note>
            Anf. 32 BRITT BOHLIN (s) replik
          </note>
          <note>
            Herr talman! Jag skall be att få upprepa vad jag nyss sade i
            talarstolen. Det är naturligtvis upp till vart och ett parti i
            denna riksdag att göra sin egen bedömning. Jag har inte gjort
            någon bedömning av detta.
          </note>
          <note>
            Vad jag däremot säger är att det är beklagligt att inte alla
            partier deltar i Försvarsberedningens arbete.
          </note>
          <note>
            Emellertid har alla partier sin fulla möjlighet att fullfölja
            inflytande och medverkan i riksdagens försvarsutskott och i kammaren.
            Lennart Rohdin vet lika väl som jag att när man sitter timme ut
            och timme in dag ut och dag in och producerar en rapport, ett
            underlag, och debatterar, diskuterar och prövar idéer mot varandra,
            är man med och påverkar ett skeende.
          </note>
          <note>
            En färdig produkt är mycket svårare att rubba. Jag beklagar djupt
            att två partier inte deltar i detta arbete.
          </note>
          <note>
            Anf. 33 LENNART ROHDIN (fp) replik
          </note>
          <note>
            Herr talman! Som jag sade utgår jag från att det kommer att råda
            utomordentligt goda arbetsförutsättningar i försvarsutskottet
            även i fortsättningen. Det är jag helt övertygad om. Britt Bohlin
            beklagar det som har skett. Det gör jag och mitt parti också.
            Britt
          </note>
          <note>
            Bohlin känner säkert till att mitt parti inte var alldeles passivt
            när det gällde att skapa förutsättningar för denna försvarsberedning
            att komma till stånd. Britt
          </note>
          <note>
            Bohlin känner också säkert till att jag och mitt parti inte var
            alldeles passiva när det gällde att se till att samtliga partier
            här i riksdagen kunde medverka i arbetet i Försvarsberedningen.
            Jag tror det räcker för att göra klart att vi uppriktigt beklagar
            att det har blivit omöjligt att fortsätta i Försvarsberedningen.
          </note>
          <note>
            Anf. 34 BRITT BOHLIN (s) replik
          </note>
          <note>
            Herr talman! Just därför att vi har en vana att uppträda så mot
            varandra att vi uppskattar varandra och ibland talar om klart
            och tydligt när vi inte tycker om vad den andra gör, är detta
            en olycklig situation.
          </note>
          <note>
            Först bestämmer vi oss för en form för riksdagens och riksdagens
            partiers medinflytande, som vi nu prövar för första gången. Vi
            tror på denna variant. Vi var beredda att lägga mycket kraft och
            möda på att detta skulle bli bra. Av just det skälet är det sorgligt
            att vi känner att vi inte orkar fullfölja denna ambition.
          </note>
          <note>
            Beredningens uppgift är att alla ledamöter ingående i beredningen
            tar ansvar för att begära underlag i form av myndighetssvar och
            utredningar av olika slag.
          </note>
          <note>
            Alla ställer sig bakom det. Det ligger inte någon partibeteckning
            bakom varje begäran om utredning. Alla tar ansvar. Tvinga då inte
            på oss andra en stämpel att vi vill utreda NATO-medlemskap på
            det sätt som ni har beskrivit, Lennart Rohdin och Folkpartiet.
            Vi vill inte det. Så enkelt är det. Av det skälet tycker vi att
            ni, om ni vill det, för all del kan lyfta upp den frågan till
            de fora där den hör hemma. Men tvinga inte på oss andra ledamöter
            i Försvarsberedningen en stämpel, en åsikt och ett arbete som
            vi inte vill ha. Någonstans i grunden handlar detta om respekt
            för varandras grundläggande åsikter och värderingar. Jag tycker
            att den har rubbats något litet genom det händelseförlopp som
            detta har fått.
          </note>
          <note>
            Anf. 35 ARNE ANDERSSON (m) replik
          </note>
          <note>
            Herr talman! Jag skall bemärka ett par tre små saker som står
            kvar efter Britt Bohlins anförande. Det lät så hurtigt att säga:
            Vad var det som sades här i kammaren för ett år sedan? Var det
            inte så att Anders
          </note>
          <note>
            Björck då sade att det inte var något problem? Är det någon här
            i riksdagen som misstror att moderaterna och den regering som
            då fanns hade fullföljt kompensationssystemet? Naturligtvis ingen.
            Härav följer,
          </note>
          <note>
            Britt Bohlin, att det är rasande så mycket enklare att hantera
            1,3 miljarder, alltså skillnaden mellan 2,67
          </note>
          <note>
            miljarder och 4 miljarder, än att hantera 4 miljarder.
          </note>
          <note>
            Vi hade nog klarat upp det. Anders Björck hade fullständigt rätt
            den gången.
          </note>
          <note>
            Det är beklagligt att inte alla deltar i Försvarsberedningen,
            säger Britt Bohlin återigen. Det tycker jag också. Men om beredningen
            har utvecklats till ett bollplank där regeringen förutsätter att
            vi bara returnerar bollen utan att den ges något annat innehåll
            och någon annan mening, är det inte meningsfullt. Det är litet
            om detta det handlar. Det kanske försvarsministern kommer att
            säga någonting om, om han står till förfogande.
          </note>
          <note>
            Britt Bohlin anklagar oss för att vi har beskrivit den säkerhetspolitiska
            situationen som värre eller farligare, hur nu orden föll, än den
            var 1992. Naturligtvis har vi inte gjort det. Men vi har sagt
            att osäkerheten avseende utvecklingen är större, och det är någonting
            helt annat. Vi måste komma ihåg att när vi fattade försvarsbeslutet
            1992 skedde det i skuggan av mycket intensiva och omstörtande
            händelser i Europa ett par år tidigare. Eftersom människan i grunden
            är god präglades vid denna tid alla sinnen av att man trodde att
            utvecklingen skulle bli godartad. Det är den förhoppningen som
            inte har infriats. Det visar krigen nere i Europa. Den har inte
            infriats i Ryssland. Med andra ord: Problemen kvarstår. Det är
            det vi har gett uttryck för.
          </note>
          <note>
            Anf. 36 BRITT BOHLIN (s) replik
          </note>
          <note>
            Herr talman! Jag skall be att få läsa för Arne Andersson vad
            det står i moderaternas reservation:
          </note>
          <note>
            "Förhoppningarna om snabba förändringar till det bättre har grusats.
            I detta avseende är läget också för vårt land sämre." Det är alltså
            Ryssland det talas om.
          </note>
          <note>
            Det var det jag hänvisade till. Vem kan med trovärdighet påstå
            att läget för vårt land är sämre i dag än
          </note>
          <note>
            1992? Det är för det första inte sant. För det andra ger det
            en viss brist i trovärdigheten hos den som slänger sig med säkerhetspolitiska
            slutsatser av den arten.
          </note>
          <note>
            Jag vet inte riktigt vad Arne Andersson sade egentligen. Sade
            Arne Andersson att Försvarsberedningens arbete kanske inte blir
            så bra, så det är kanske lika bra att stå utanför? Om det var
            det Arne Andersson sade, då förklarar det väldigt mycket av det
            som har hänt de senaste månaderna.
          </note>
          <note>
            Anf. 37 ARNE ANDERSSON (m) replik
          </note>
          <note>
            Herr talman! Nej, det sade jag inte. Jag sade kort och gott att
            var det bara så, att vi skulle vara en reflektor eller ett bollplank
            för regeringens idéer utan att det skulle avsätta någonting på
            reflexen som gick tillbaka om vad vi hade att säga i beredningen,
            då var det inte meningsfullt att vara med. Men det kan jag inte
            yttra mig om, för jag var inte där.
          </note>
          <note>
            Däremot är det inte av den anledningen vi inte är med, utan det
            är därför att två av beredningens ledamöter hade litet egna idéer
            om hur Europa kan förändras. Den saken kanske försvarsministern
            kommer att beröra i sitt anförande om en liten stund, så det kan
            vi spara till dess.
          </note>
          <note>
            Jag tycker vi skall vara litet återhållsamma och inte alltför
            patetiska när vi talar om den politiska och säkerhetspolitiska
            trovärdigheten. Där är jag inte övertygad om att Moderata samlingspartiet
            företräder någon mindre trovärdig inställning. Vi har nog den
            trovärdighet vi har. Att vi inte deltar är likväl synd.
          </note>
          <note>
            Man kan tycka illa om att förlora ett val, men man måste finna
            sig i att den nya regeringen linjerar spelfältet. Sedan måste
            man spela efter det. Med min grundläggande uppfattning beklagar
            jag utvecklingen.
          </note>
          <note>
            Vi hade förväntat oss, och det hade säkert Henrik
          </note>
          <note>
            Landerholm gjort, att spelplanen skulle vara linjerad så att
            det verkligen gick att uträtta något där, så att vi inte bara
            bands vid brottet att vi hade med en nick av gillande returnerat
            regeringens politik.
          </note>
          <note>
            Vi kanske kan rätta till det. Försvarsministern är en gammal
            god vän och en klok person. Vi skall höra vad han säger om en
            stund.
          </note>
          <note>
            Anf. 38 BRITT BOHLIN (s) replik
          </note>
          <note>
            Herr talman! Jag skall inte fördjupa mig ytterligare i den här
            debatten. Jag tror inte att det är så fruktbart. Men låt mig säga
            att hur attityden och arbetssättet är i försvarsberedningen kanske
            jag är mindre trovärdig att beskriva. Kanske någon från något
            annat parti skulle vilja göra det. Men jag vill hävda att det
            inte är fråga om att hävda att någon är reflektor eller något
            annat. Var och en är med sin kunskap och kompetens viktig part
            som deltar på ett mycket aktivt sätt i att producera den säkerhetspolitiska
            rapport som vi nu börjar se ganska ordentliga strukturer av och
            märker vad den kommer att utmynna i.
          </note>
          <note>
            Ajournering
          </note>
          <note>
            Kammaren beslöt kl. 14.22 på förslag av tredje vice talmannen
            att ajourner förhandlingarna till kl.
          </note>
          <note>
            14.30 då information från regeringen skull följa.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            5 § Information från regeringen om svenskt
          </note>
          <note>
            EU-programkontor för utbildning och utveckling
          </note>
          <note>
            Anf. 39 Statsrådet YLVA JOHANSSON (s)
          </note>
          <note>
            Herr talman! Som EU-medlem skall Sverige nu delta i EU:s utbildnings-
            och kompetensutvecklingsprogram. Jag vill här redogöra för riksdagens
            ledamöter hur regeringen avser att hantera det svenska deltagandet
            i de program som ligger under mitt och arbetsmarknadsminister
            Anders Sundströms ansvarsområden.
          </note>
          <note>
            Ett av de aktuella programmen är ett delprogram av Sokratesprogrammet,
            som syftar till att uppmuntra europeiskt utbildningssamarbete.
            Delprogrammet heter Comenius och handlar om förskola, skola och
            lärarutbildning. Ett annat delprogram heter Lingua och handlar
            om språkfärdigheter, distansundervisning, informations- och erfarenhetsutbyte
            samt vuxenutbildning. De här programmen omfattar framför allt
            studentutbyten men också utvecklingsprojekt och nätverk. Målgrupperna
            är lärare, elever inom skolor och förskolor, offentliga och enskilda
            organisationer för vuxenutbildning samt organisationer och institutioner
            som sysslar med utveckling av distansundervisning och därtill
            hörande IT-frågor.
          </note>
          <note>
            Ett annat program är Leonardo da Vinci. Det är
          </note>
          <note>
            EU:s nya program för yrkesutbildning och kompetensutveckling.
            Programmet sträcker sig från grundläggande yrkesutbildning i gymnasieskolan
            till kompetensutveckling i företag och har också användning av
            ny informationsteknologi som ett viktigt inslag.
          </note>
          <note>
            Transnationella utvecklingsprojekt och praktikantprogram är de
            viktigaste elementen i Leonardo. Programmet riktar sig framför
            allt till företag, arbetsmarknadsorganisationer, gymnasieskolor,
            universitet och högskolor samt andra utbildningsanordnare och
            offentliga myndigheter på lokal, regional och nationell nivå,
            med anställda och elever i yrkesutbildning som centrala målgrupper.
          </note>
          <note>
            Dessutom finns programmen Adapt och Employment. Adapt syftar
            till att genom kompetensutveckling m.m. underlätta anpassningen
            till strukturomvandlingar och därmed minska risken för arbetslöshet,
            höja konkurrenskraften inom industrin och andra sektorer samt
            underlätta utvecklingen av nya arbeten. Målgruppen utgörs av anställda
            framför allt inom privat sektor som riskerar att bli arbetslösa
            till följd av strukturomvandlingar.
          </note>
          <note>
            Det fjärde programmet är Employment, som i sig består av tre
            delprogram. Delprogrammet Horizon skall underlätta för handikappade
            och utsatta grupper att få arbete och sysselsättning. Delprogrammet
            Now syftar till att öka jämställdheten mellan kvinnor och män,
            i första hand genom utbildningsinsatser. Delprogrammet Youthstart
            skall hjälpa ungdomar under 20
          </note>
          <note>
            år som saknar yrkesutbildning eller har bristande grundkunskaper
            att komma in i arbetslivet.
          </note>
          <note>
            De här fyra programmen förutsätter att det finns ett nationellt
            programkontor, som kan ansvara för information och hantering av
            ansökningar. Dessutom finns det inom EU:s s.k. strukturfonder
            också medel inom ett antal mål. Mål 4 avser att främja kompetensutveckling
            av anställda i främst mindre och medelstora företag för att göra
            dem bättre rustade att möta strukturomvandling och produktionsförändringar.
            Det målet hör ihop med den europeiska socialfonden, som är en
            av EU:s strukturfonder. Syftet är att bidra till arbetskraftens
            utveckling i vid mening samt till att förbättra arbetsmarknadens
            sätt att fungera.
          </note>
          <note>
            Den centrala målgruppen är anställda i mindre företag, men också
            anställda i medelstora företag kan komma i fråga.
          </note>
          <note>
            Herr talman! När det gäller de här aviserade programmen, som
            jag nu har berättat om, är det regeringens avsikt att samordna
            den nationella hanteringen av ansökningar och annan administration
            kring dessa program i ett gemensamt programkontor.
          </note>
          <note>
            Vi har försökt finna denna gemensamma lösning av några starka
            skäl.
          </note>
          <note>
            För det första blir det enklare för användarna att ha ett programkontor
            att vända sig till när det handlar om olika program som är näraliggande.
          </note>
          <note>
            För det andra ger ett samlat programkontor möjlighet att bygga
            upp den specialistkompetens som kan behövas inom vissa områden.
          </note>
          <note>
            För det tredje, och detta är kanske det viktigaste, kan många
            av de konkreta samverkansprojekt och nätverk som finns eller kommer
            att bildas på skolor, andra utbildningsinstitutioner och i företag
            vara intresserade av att delta i flera av EU:s program. Det är
            då bra om hanteringen av dessa är samordnad.
          </note>
          <note>
            Regeringen har i dag fattat ett beslut om att tillsätta en organisationskommitté
            som har till uppgift att inom kort inrätta ett sådant här programkontor
            för de nämnda programmen och för mål 4. Det är regeringens avsikt
            att programkontoret skall börja verka från den 1 juli i år med
            en tid som löper fram till utgången av 1999.
          </note>
          <note>
            Under tiden fram till den 1 juli kommer organisationskommittén
            att ansvara för den svenska hanteringen av dessa program. Det
            inrättade programkontoret kommer sedan från den 1 juli att få
            uppgifter om information och rådgivning till skolor, företag,
            organisationer och arbetsmarknadens parter. Det kommer att få
            till uppgift att dokumentera och analysera det samarbete som Sverige
            ingår i, att utvärdera vårt deltagande i programmen, att kontrollera
            den ekonomiska hanteringen av EU-anslagen, att handlägga projektansökningar,
            att ha löpande kontakter med EU-
          </note>
          <note>
            kommissionen i programarbetet och, efter bemyndigande från regeringen
            gällande varje enskilt program, också i förekommande fall fatta
            beslut rörande projektansökningar.
          </note>
          <note type="speaker">
            Anf. 40 TOMAS ENEROTH (s)
          </note>
          <note>
            Herr talman! Fru minister! Tidigare har ju det utbildningsprogram
            EG hade, Comett, hanterats av regionala UETP-kontor. De har gjort
            ett väldigt viktigt och mycket bra arbete på många ställen i landet.
          </note>
          <note>
            När nu Comett övergår i EU:s nya program Leonardo uppstår frågan
            hur man skall ta till vara den kompetens som nu finns i de regionala
            EU-kontoren.
          </note>
          <note>
            Jag har förstått att det är nödvändigt och säkert också bra att
            ha ett centralt, gemensamt programkontor för att få en samordning
            av resurserna. Men samtidigt riskerar man då att gå miste om den
            kompetens som faktiskt finns där man under ett antal år har arbetat
            med Comettprogrammet, dessutom med ganska bra resultat.
          </note>
          <note>
            Min fråga till ministern är: Kommer ni att ta vara på den här
            kompetensen och i så fall på vilket sätt?
          </note>
          <note>
            Anf. 41 Statsrådet YLVA JOHANSSON (s)
          </note>
          <note>
            Herr talman! Det är riktigt, som Tomas Eneroth säger, att de
            regionala Comettkontoren särskilt i vissa fall har varit väldigt
            framgångsrika och haft stor betydelse. Det är regeringens avsikt
            att ta till vara den kompetens som finns.
          </note>
          <note>
            Det ingår i EU-programmets struktur att varje land skall ha ett
            nationellt programkontor, men detta står inte i motsättning till
            att man också kan ha ett samarbete med regionala kontor för att
            på bästa sätt kunna hantera den mycket viktiga frågan om information
            och rådgivning. Det blir organisationskommitténs uppgift att slutgiltigt
            avgöra hur utformningen skall se ut.
          </note>
          <note>
            Anf. 42 ULLA-BRITT HAGSTRÖM (kds)
          </note>
          <note>
            Herr talman! Grunden för de europeiska projekten är ju transnationella
            partnerskap. Jag har hört att finländarna är mer aktiva i dag
            än vi och fyller de skandinaviska hålen. Jag vill därför fråga
            Ylva Johansson:
          </note>
          <note>
            Hur ligger vi till?
          </note>
          <note>
            Anf. 43 Statsrådet YLVA JOHANSSON (s)
          </note>
          <note>
            Herr talman! När det gäller Leonardo hade vi i fredags nationell
            upptaktskonferens här med närvaro av EU-kommissionären. Därmed
            startades det programmet i Sverige. Programmet Sokrates kommer
            att ha sin nationella upptakt i Sverige den 23 maj, och därmed
            kommer det programmet att vara i gång. Det har också gått ut inbjudningar
            att komma in med ansökningar om de olika projekten. Det är det
            formella svaret.
          </note>
          <note>
            Men jag vill också gärna säga att det är viktigt att vi nu på
            olika sätt stimulerar de tänkbara aktörerna att komma in och bidra
            med sina projekt. Regeringens uppgift, eller programkontorets
            om man så beslutar, kommer att vara att prioritera bland de projektansökningar
            som kommer in.
          </note>
          <note>
            Det är också en viktig uppgift att stimulera till att många vill
            delta i att utforma projekt och söka de kontakter som behövs för
            att skapa nätverk. Det är en mycket viktig uppgift. Det kommer
            att bli en av de viktigaste uppgifterna som programkontoret och
            organisationskommittén har att fundera över.
          </note>
          <note type="speaker">
            Anf. 44 EVA GOËS (mp)
          </note>
          <note>
            Herr talman! Jag vill fråga på vilket språk dessa utbildningar
            kommer att ske. Vad kommer Sverige att kunna erbjuda inom landets
            gränser kontra nere på kontinenten?
          </note>
          <note>
            Anf. 45 Statsrådet YLVA JOHANSSON (s)
          </note>
          <note>
            Herr talman! Eftersom samtliga de projekt som kan bli aktuella
            går över nationsgränserna och innefattar aktörer från flera länder,
            kan man inte säga vilket språk som kommer att användas. Olika
            språk kommer att vara inblandade i olika projekt. En särskild
            del av programmen syftar till att stimulera språkkunskaper och
            förbättra språkundervisningen, vilket är ett mål i sig. Jag kan
            därför inte svara på frågan om vilket språk som kommer att användas.
            Många olika språk kommer att användas.
          </note>
          <note>
            Sverige kommer att kunna bidra med många olika saker. Jag vill
            gärna säga att det inte är meningen att regeringen från början
            skall avgöra vad Sverige har att bidra med. Det viktiga för regeringen
            är att stimulera det lokala arbete som redan är i gång eller som
            kan komma i gång ute på företag, skolor, andra utbildningsinstitutioner
            och inom organisationer. Det gäller att få de projekten och den
            kreativiteten att leva. Det är viktigt att stimulera och understödja
            det arbetet. Sedan är det regeringens uppgift att värdera och
            prioritera bland de projekt som finns.
          </note>
          <note>
            Jag tror att det vore fel att redan från början tala om vilken
            typ av projekt, utöver vad som framgår av programmets inriktning,
            som skall prioriteras.
          </note>
          <note type="speaker">
            Anf. 46 EVA GOËS (mp)
          </note>
          <note>
            Herr talman! Jag har en följdfråga. Kan man också tänka sig att
            det här sker via distansundervisning?
          </note>
          <note>
            Anf. 47 Statsrådet YLVA JOHANSSON (s)
          </note>
          <note>
            Herr talman! Både inom Sokrates och Leonardo da Vinci är stimulerandet
            av nya tekniker och distansundervisning en viktig del.
          </note>
          <note type="speaker">
            Anf. 48 ELISABETH FLEETWOOD (m)
          </note>
          <note>
            Herr talman! Jag skulle vilja ställa en fråga till statsrådet
            Ylva Johansson med anledning av den här rapporten. Jag tror att
            det här är en stor tillgång för våra svenska ungdomar, men det
            är också viktigt att information går ut till så många som möjligt.
            Därför vill jag fråga hur regeringen har tänkt sig att informationen
            skall spridas för att bli så effektiv som möjligt.
          </note>
          <note>
            Anf. 49 Statsrådet YLVA JOHANSSON (s)
          </note>
          <note>
            Herr talman! Frågan om hur informationen skall utformas kommer
            den informationskommitté som regeringen nu tillsätter att lägga
            fram förslag om och det skall handhas av programkontoret.
          </note>
          <note>
            Jag vill också gärna säga att jag tror att det är viktigt att
            vi använder de strukturer som redan finns. När det t.ex. gäller
            kontakter med skolorna har Skolverket redan upparbetade kanaler
            och en nära kontakt med skolorna. Jag tror att det kommer att
            bli naturligt att använda sig av Skolverket för information till
            skolorna. Jag tror också att det kommer att bli naturligt att
            använda sig av parterna när det gäller kontakter med arbetsplatserna.
            Jag tror att vi måste tänka oss att använda ett flertal olika
            vägar i informationsspridandet. Det är en fördel om man kan använda
            sig av redan upparbetade förtroendefulla vägar.
          </note>
          <note type="speaker">
            Anf. 50 EVA JOHANSSON (s)
          </note>
          <note>
            Herr talman! Jag tror att det är riktigt som Ylva
          </note>
          <note>
            Johansson säger att vi skall ta vara på lokala initiativ.
          </note>
          <note>
            Jag undrar om statsrådet är villig att se till att det här arbetet
            utformas så att man också uppmuntrar elevaktivitet i de här avseendena
            och tar till vara de studerandes egna idéer och uppslag. Frågan
            gäller snarast om informationskommittén kan få speciella direktiv
            om just detta.
          </note>
          <note>
            Anf. 51 Statsrådet YLVA JOHANSSON (s)
          </note>
          <note>
            Herr talman! Jag tror liksom Eva Johansson att det är oerhört
            viktigt att ungdomar och elever lockas att bli aktiva vid utarbetandet
            av projekt och vid deltagande i projekt och nätverk. Det är inte
            minst viktigt eftersom de program som vi nu talar om är ett av
          </note>
          <note>
            EU:s ansikten utåt i Sverige. Det är ett av de sätt på vilket
            många människor kommer i direkt kontakt med den europeiska unionen,
            det samarbete och de möjligheter som det erbjuder. Därför är det
            oerhört viktigt att vi kan bygga på en lokal aktivitet.
          </note>
          <note>
            De erfarenheter vi har av det arbete som hittills har kommit
            i gång när det gäller förberedande av projekt gör att jag känner
            mig mycket hoppfull på den punkten. Det finns en sprudlande aktivitet
            ute på många skolor. Jag skulle bara önska att det gällde ännu
            fler skolor. I de fall där man har kommit i gång med ett arbete,
            utgör eleverna i allmänhet en viktig del. Vi måste naturligtvis
            se till att det blir så. Det här kommer att vara en viktig del
            för att projekten skall kunna lyckas.
          </note>
          <note>
            Överläggningen var härmed avslutad.
          </note>
          <note>
            6 § (forts. från 4 §) Försvarspolitiken 1994/95
          </note>
          <note>
            (forts. FöU4)
          </note>
          <note>
            Anf. 52 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Försvarsutskottets ordförande var i sitt anförande
            litet upprörd - mer än jag någonsin tidigare har sett honom vara.
            Vi har varit tillsammans i Egypten under brännande sol och levt
            som grannar här i riksdagshuset under många år. Jag har haft och
            har - hoppas jag - bra relationer till honom. Jag uppskattar hans
            kompetens och kunskap. Jag hade hoppats att han skulle bli Moderaternas
            ledamot i Försvarsberedningen. Nu blev det inte så.
          </note>
          <note>
            Jag vill tala med utgångspunkt från ett par synpunkter. Debatten
            är demokratins livsnerv. Vi behöver en debatt i säkerhets- och
            försvarspolitiken. Jag tycker att det inte bara är en uppgift
            utan också ett ansvar för försvarsministern att delta i den debatten.
          </note>
          <note>
            Jag har aldrig varit rädd för debatten eller för delade meningar.
            Jag har nämligen en obändig tro på att besluten blir bättre i
            sak och att de blir bättre förankrade om de föregås av en debatt.
            Sedan kan allt skrivande ibland ge upphov till diskussion om formuleringar
            och uttryckssätt. Det tycker jag dock att man bör leva med i en
            demokrati.
          </note>
          <note>
            Herr talman! Regeringen har i årets budgetproposition föreslagit
            en försiktig neddragning av försvarskostnaderna. Det är möjligt
            och riktigt att göra detta, eftersom fredliga förhållanden nu
            råder i vårt närområde och krigsrisken för de närmaste åren är
            mycket liten. Denna verklighetsbeskrivning är självklar och inte
            heller ny för i år. Det nya är att även
          </note>
          <note>
            Sveriges regering drar ut konsekvenserna av en förändrad verklighet.
            Det militära försvarets uppgift är att anpassa sig till den reella
            hotbilden. Merparten av försvarskostnaderna blir motiverade.
          </note>
          <note>
            Skälet är att vi inte kan sia om framtiden. Även för den näraliggande
            framtiden behövs ett starkt och modernt svenskt försvar för att
            ge trovärdighet åt
          </note>
          <note>
            Sveriges militära alliansfrihet och nationella självständighet.
            Vi sänker inte garden så länge vi inte är säkra på att freden
            blir bestående och att hoten mot friheten helt har upphört.
          </note>
          <note>
            Jag vill tacka försvarsutskottet för ett konstruktivt och seriöst
            arbete. Trots skilda uppfattningar om hur de svarta hålen skall
            täckas har det varit möjligt att finna en gemensam grund. Det
            är viktigt att skapa balans mellan utgifter och resurser. Alla
            har intresse av detta. Jag vill rikta ett varmt och uppriktigt
            tack till alla i försvarsutskottet för klokt sökande efter de
            för försvaret bästa lösningarna.
          </note>
          <note>
            Försvarsberedningens omfattande arbete fortsätter nu i intensivt
            tempo. Om två veckor tar jag emot den grundläggande säkerhetspolitiska
            rapporten. Jag ser fram emot resultatet av försvarsberedningens
            arbete.
          </note>
          <note>
            De ledamöter och partier som är fortsatt engagerade i arbetet
            gör en ambitiös insats.
          </note>
          <note>
            Jag vill, herr talman, verka för att underlagen, rapporterna
            och slutligen propositionen skall leda fram till en allmän debatt
            som blir bred, insiktsfull och uppslagsrik. Min förhoppning, uttalad
            med optimism efter årets goda erfarenhet av kontakter med försvarsutskottet,
            är att även riksdagen skall kunna diskutera sig fram till försvarets
            uppgifter och utformning på ett klokt och sakligt sätt så att
            en bred samsyn slutligen kan råda. Det vore, som alltid, välgörande
            för landet och för försvarets styrka.
          </note>
          <note>
            Jag skulle vilja uttrycka det så här: Obegriplig oenighet i dag
            hoppas jag skall bli begriplig enighet i höst.
          </note>
          <note>
            Jag vill säga några ord om den allmänna inriktningen på framtidens
            försvar, utan att för den skull föregripa försvarsberedningens
            bedömning. Sveriges försvar skall förbli ett folkförsvar med den
            breda förankring som endast allmän plikt och stora frivilligrörelser
            kan ge. För att möta samtidens och framtidens hot behöver vi ett,
            genom engagemang, kunnande och ansvar mobiliserat folk. Endast
            så kan samhällets sårbarhet begränsas och vår förmåga att stå
            emot olika slags attacker och hot stärkas. Detta leder i sin tur
            till en fortsatt betoning av värdet hos totalförsvarets idé. Det
            militära och civila försvarets resurser måste samverka och samordnas
            i än högre grad.
          </note>
          <note>
            Vi kan inte i längden leva i trygghet om våldet slår allt djupare
            rötter och sprider sig i omvärlden. Det internationella samfundet
            behöver starkare resurser för att skapa, övervaka och befästa
            freden. Jag vill att denna verksamhet, som utförs på FN:s och
            OSSE:s uppdrag, förblir en betydande och permanent verkamhet inom
            det svenska totalförsvaret.
          </note>
          <note>
            Säkerhet i vår föränderliga värld handlar allt mindre om att
            möta militära hot stater emellan. Ökad ekonomisk sårbarhet är
            samtidigt ett faktum i moderna samhällen liksom stora utmaningar
            från social upplösning, större fattigdom och klasskillnader, internationell
            kriminalitet, förstörda livsmiljöer och mycket mer.
          </note>
          <note>
            Hur skall vi möta de civilia hoten och riskerna?
          </note>
          <note>
            Det blir en avgörande fråga i utformingen av det framtida totalförsvarets
            uppgifter och inriktning. En sak är dock klar: De växande, farliga
            civila hoten bekräftar att försvarets bärande principer är riktiga.
          </note>
          <note>
            Hur skall samhället och dess medborgare kunna skyddas om vi inte
            har ett försvar som gör hela folket delaktigt? Om vi inte agerar
            i samarbete och samverkar över gränser klarar vi inte de nya hoten
            och riskerna.
          </note>
          <note>
            Försvarsutskottets ordförande tog upp säkerhetsfrågorna. Därför
            skall jag avsluta mitt anförande med att något kommentera dem.
          </note>
          <note>
            Varje land avgör givetvis själv sin säkerhetspolitik. Den tid
            är och måste vara definitivt förbi i Europa när stormakter påtvingade
            små länder sin vilja. Sverige är ett litet land som kräver respekt
            för sitt säkerhetspolitiska val. Jag har naturligtvis aldrig ens
            kommit på tanken att höja pekfingret och tala om för andra små
            länder hur de skall sköta sin säkerhetspolitik.
          </note>
          <note>
            Ryssland får aldrig tillerkännas någon vetorätt över de central-
            och östeuropeiska ländernas förhållande till NATO. Samtidigt måste
            det nya Europa, som vi fortfarande håller på att forma, bygga
            på samarbete och gemensam säkerhet för alla länder.
          </note>
          <note>
            Detta har jag poängterat. Jag har också sagt att inga nya gränslinjer
            får dras i Europa. Inget land får utpekas som fiende. Detta är,
            hoppas jag, inte kontroversiellt vare sig här i kammaren eller
            i Europas och
          </note>
          <note>
            Nordamerikas huvudstäder.
          </note>
          <note>
            Gemensam säkerhet är motsatsen till militär avskräckning. Det
            är i första hand genom ekonomiskt och kulturellt samarbete mellan
            alla Europas länder som vi kan skapa en stabil fred i vår del
            av världen, och genom att det jämförelsevis lyckligt lottade Västeuropa
            ger stöd och bistånd till Central- och Östeuropas utveckling.
            Därför är, som jag ofta har sagt, EU:s utvidgning österut ett
            svenskt säkerhetspolitiskt intresse.
          </note>
          <note>
            Det gäller också att förbättra förmågan att förebygga och bemästra
            kriser och konflikter. Här har
          </note>
          <note>
            OSSE, VEU och NATO liksom FN en viktig funktion att fylla. Militär
            alliansfrihet är den säkerhetspolitik
          </note>
          <note>
            Sverige har valt. Den ligger i vårt nationella intresse.
          </note>
          <note>
            Viktigt är också vårt aktiva deltagande i fredsbyggande samarbete
            och fredsfrämjande aktioner.
          </note>
          <note>
            Detta, herr talman, är i yttersta korthet min och regeringens
            säkerhetspolitik i Europa.
          </note>
          <note>
            Anf. 53 ANNIKA NORDGREN (mp) replik
          </note>
          <note>
            Herr talman! Det militära försvaret skall anpassas till hotbilden,
            sade försvarsministern. Menar försvarsministern enbart det militära
            försvarets volym, eller att försvaret skall anpassas efter de
            nya hot, exempelvis miljöhot, sociala hot, rasism etc, som vi
            talat om tidigare?
          </note>
          <note>
            Försvarsministern sade också att enbart genom aktiva och delaktiga
            medborgare kan samhällets sårbarhet minskas. Är det alltså så
            att de nya ekonomiska satsningar vi gör på militär och försvarsmateriel
            inte påverkar vår sårbarhet? Vilka skäl har i så fall försvarsministern
            för de satsningarna?
          </note>
          <note>
            Anf. 54 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Vi vet alltför väl att den fred och stabilitet som
            vi åtnjuter i norra Europa inte är alla folk förunnad, inte ens
            i Europa. Samtidigt som vi firar 50 år av fred råder skräck och
            terror i Bosnien,
          </note>
          <note>
            Kosovo, Kroatien, Tjetjenien, Algeriet och många andra länder.
            Det internationella samfundet måste träda in.
          </note>
          <note>
            Det finns inte bara militära hot. Det finns också civila hot.
            I dag tror jag att vi kan säga att de militära hoten har blivit
            ljusare, medan de civila hoten har blivit mörkare. När samhället
            utsätts för hårda attacker fordras att vi har sammanhållning och
            ett gemensamt samhällsansvar.
          </note>
          <note>
            Jag vill peka på Estonias förlisning, jordbävningen i Kobe, giftet
            i Tokyos tunnelbana, floden Rhens översvämmade dal och delta,
            bombdådet i Oklahoma
          </note>
          <note>
            City. Allt ingår i en ström av tragedier som grymt illustrerar
            vad jag talar om. Självklart ingår många fler, smygande, men inte
            mindre dödliga och förgörande hot i bilden.
          </note>
          <note>
            Avslutningsvis vill jag i min replik till Annika
          </note>
          <note>
            Nordgren citera vad Aristoteles sade: Det är sannolikt att det
            osannolika inträffar. Vi måste vara beredda och förberedda.
          </note>
          <note>
            Vi måste alltså ha en samordning och ett mycket nära samarbete
            mellan det militära försvaret och det civila försvaret.
          </note>
          <note>
            Anf. 55 ANNIKA NORDGREN (mp) replik
          </note>
          <note>
            Herr talman! Jag är glad att försvarsministern pekade på att
            de militära hoten är mindre än de hot som försvarsministern kallar
            de civila hoten. Det som
          </note>
          <note>
            Aristoteles har sagt är säkert riktigt, men det innebär ju i
            så fall att det aldrig skall kunna ske någon nedrustning.
          </note>
          <note>
            Försvarsministern säger att man aldrig kan veta vad som händer.
            Det är ju så att, utan tvivel är man inte klok.
          </note>
          <note>
            Jag menar att något som vi vet händer är att våra livsförutsättningar
            hela tiden försämras. De sociala hoten ökar. Klyftorna i vårt
            eget land ökar. Därigenom får vi stora säkerhetsrisker i framtiden
            som kan leda till väpnade konflikter. De enorma ekonomiska satsningar
            man gör på militärt försvar och på försvarsmateriel, menar jag
            borde vara bättre investerade i andra säkerhetsfrämjande åtgärder.
          </note>
          <note>
            Anf. 56 ARNE ANDERSSON (m) replik
          </note>
          <note>
            Herr talman! Det är rätt som försvarsministern sade: Jag var
            så irriterad som det lät. Jag är tacksam för den förståelse försvarsministern
            visade för detta. Man kan ju tolka det på mer än ett sätt. Även
            när jag är riktigt vresig försöker jag dock att tala om sak och
            inte person.
          </note>
          <note>
            Men jag måste ju ändå tala till försvarsministern om det är honom
            det gäller. Jag är glad över utfallet i den delen.
          </note>
          <note>
            Men vad handlade det om? Jo, det handlade om det som jag inte
            vet någonting om men som dock har hänt i regeringen och i departementet.
            Jag läser två meningar ur en artikel från den 16 mars, vilket
            jag hoppas att talmannen må tillåta mig att göra, där det talas
            om tillägg till arbetsgruppernas uppdrag. I artikeln sägs om vår
            uteblivna medverkan i beredningsarbetet: Den belysning av svenska
            intressen som görs, dels som helhet, dels inom olika specifika
            områden bör kompletteras med en inventering och värdering av de
            olika säkerhetspolitiska handlingsvägar som står till buds. I
            detta arbete måste hela skalan, från gårdagens mer strikta neutralitetspolitik
            till olika typer av stöd och samarbete, belysas.
          </note>
          <note>
            Därefter hände någonting, och jag vet inte vad.
          </note>
          <note>
            Det var detta jag polemiserade mot och var irriterad över. Jag
            tyckte mig kunna läsa i artikeln från i lördags, hur den nu kunde
            komma till, att det polemiserades mot ett hot eller någonting
            som inte fanns att tillgå. Det var någon självverksamhet som bedrevs.
          </note>
          <note>
            Till förmån för vad, frågade jag mig. Men försvarsministern har
            rätt, det retade mig obeskrivligt. Kanske vi kan komma till rätta
            med detta.
          </note>
          <note>
            Anf. 57 LENNART ROHDIN (fp) replik
          </note>
          <note>
            Herr talman! Det var en välgörande lågmäld ton i försvarsministerns
            framträdande i dag. Skjuter från höften gör man tydligen i Dagens
            Nyheter.
          </note>
          <note>
            Försvarsministern argumenterade vältaligt för ett deltagande
            i debatten, vilket jag tycker är bra. En öppen och fri debatt
            utan avgränsningar är viktig för demokratin. Men det rimmar väl
            ändå litet illa när försvarsministern, innan Försvarsberedningen
            ens har hunnit överlämna sin begäran till Försvarsmakten om att
            få olika räkneexempel belysta, dömer ut vissa deltagare i Försvarsberedningen
            som omöjliga att diskutera 1996 års försvarsuppgörelse med. Jag
            tycker att den debatten kommer litet väl tidigt.
          </note>
          <note>
            Försvarsministern har vältaligt talat om behovet av ett fredligt
            samarbete men också, åtminstone för Sverige, vikten av att kunna
            ha ett starkt militärt försvar, om det ändå behövs. Det är precis
            detta som alla stater ute i Europa, bl.a. beroende på Bosnienkriget,
            ser som ett behov. De vill ha en säkerhetsgaranti, om det ytterst
            behövs.
          </note>
          <note>
            Försvarsministern var i dag tyst även på den punkten. När jag
            läser Aftonbladets ledarsida i dag kan jag förstå vad det beror
            på. Aftonbladet skriver så här: "Natos utvidgning österut med
            central- och östeuropeiska länder är ett viktigt element i den
            nya säkerhetsstrukturen, läser vi i de nordiska utrikesministrarnas
            kommuniké från mötet i Köpenhamn.
          </note>
          <note>
            Lena Hjelm-Wallén som skrev på får väl informera försvarsminister
            Thage G Peterson ´det gynnar inte
          </note>
          <note>
            Sveriges säkerhetspolitiska intressen att Nato utvidgas´."
          </note>
          <note>
            Anf. 58 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Några vänliga ord till Lennart
          </note>
          <note>
            Rohdin: En sak är klar efter mina 26 år i riksdagen och med min
            kunskap om Sveriges riksdag, att jag inte tror att Lennart Rohdin
            kommer att gå till historien. Det skulle möjligen vara som en
            synnerligen obegripligt grälsjuk människa. Det är ändå den jämförelse
            som jag kan göra efter mina år i riksdagen.
          </note>
          <note>
            Folkpartiets partiledare Maria Leissner har i dag kl. 11.30 per
            telefon meddelat mig att Folkpartiet fr.o.m. i dag permanent lämnar
            Försvarsberedningen.
          </note>
          <note>
            Jag vet inte om Lennart Rohdin inte känner till detta. Har inte
            Lennart Rohdin kontakter med sin partiledare? Lennart Rohdin anspelade
            på Don Quijote, vilket var oklokt av honom. Vem som har den sorgliga
            skepnaden i NATO-debatten kan man faktiskt ha olika uppfattning
            om.
          </note>
          <note>
            Jag beklagar naturligtvis den nya folkpartiledarens besked. Genom
            beskedet har Folkpartiet bekräftat att ett NATO-medlemskap är
            viktigare än att delta i arbetet i Försvarsberedningen. Jag kan
            inte göra någonting åt detta, därför att varje parti avgör om
            de vill vara med i Försvarsberedningen eller inte. Det är ett
            fritt val för Folkpartiet. Jag har inte kört ut Folkpartiet från
            Försvarsberedningen. Folkpartiet har gjort sitt eget vägval.
          </note>
          <note>
            Ingen överenskommelse har brutits. Försvarsberedningen arbetar
            enligt de direktiv som vi kom överens om. Alla partier godkände
            direktiven - Moderaterna litet senare. Vi har tagit hänsyn till
            partiernas önskemål och synpunkter. Det var de ekonomiska alternativen
            som skulle utredas, inte de säkerhetspolitiska och inte frågan
            om militär alliansfrihet. Det har aldrig varit fråga om att utreda
            ett svenskt NATO-
          </note>
          <note>
            eller VEU-medlemskap i Försvarsberedningen.
          </note>
          <note>
            Anf. 59 LENNART ROHDIN (fp) replik
          </note>
          <note>
            Herr talman! Det är ganska förståeligt att jag inte gör det minsta
            anspråk på att vara expert på grälsjuka, med den korta tid som
            jag har varit i riksdagen jämfört med försvarsministern. Jag sade
            själv i mitt anförande, som jag trodde att försvarsministern lyssnade
            till, att vi från Folkpartiets sida med partiledaröverläggningarna
            i fredags och försvarsministerns artikel i
          </note>
          <note>
            Dagens Nyheter i lördags uppfattat att dörren har smällts igen.
          </note>
          <note>
            Det inlägg som försvarsministern nu gör bekräftar ju bara den
            bild som vi har av ett parti som inte i något avseende vill aktualisera
            frågan om svenskt
          </note>
          <note>
            NATO-medlemskap. Oavsett vad vi föreslår, fortsätter försvarsministern
            att tjata och påstå att det i själva verket handlar om någonting
            annat. Vad ger det för förutsättningar att över huvud taget föra
            ett samtal eller en dialog för att påverka en utveckling när försvarsministern,
            som ytterst ansvarig för Försvarsberedningen, i förväg har bestämt
            sig för vad partierna tycker, oavsett vad de säger, skriver och
            föreslår?
          </note>
          <note>
            Anf. 60 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Jag upprepar Folkpartiets besked i dag. Genom sitt
            beslut har Folkpartiet bekräftat att ett
          </note>
          <note>
            NATO-medlemskap är viktigare än att delta i arbetet i
          </note>
          <note>
            Försvarsberedningen.
          </note>
          <note>
            Jag hade utomordentligt goda kontakter och samtal med Bengt Westerberg.
            Det var lätt att göra upp med honom om Folkpartiets medverkan
            i Försvarsberedningen. Inget nämndes om NATO-medlemskap eller
            om att man ville föra upp frågan om den svenska militära alliansfriheten.
            Det är bytet av partiledare som är orsaken till att Folkpartiet
            har hamnat åt höger.
          </note>
          <note>
            Men det är, herr talman, Folkpartiets val.
          </note>
          <note>
            Jag blev konfunderad på en punkt. Sedan Försvarsberedningen började
            sitt arbete har det varit tre partiledaröverläggningar, den senaste
            i fredags, den 5
          </note>
          <note>
            maj. Statsministern har alltså vid tre tillfällen frågat partierna
            om de ville ha en ändring av svensk säkerhetspolitik och om något
            parti ville överge den militära alliansfriheten.
          </note>
          <note>
            Varför har inte Folkpartiet vid dessa överläggningar framfört
            önskemålet om att få frågan om ett svenskt NATO-medlemskap utredd?
            Varför har inte
          </note>
          <note>
            Lennart Rohdin lämnat över sin begäran, som han framförde i Försvarsberedningen,
            till statsministern i partiledarkretsen? Ni har ju haft och har
            ju den möjligheten fortfarande. Jag förstår inte varför inte Folkpartiet
            omsätter sina uttalanden.
          </note>
          <note>
            Varför omsätter inte Lennart Rohdin sina egna krav på en utredning
            om ett NATO-medlemskap till en begäran i partiledaröverläggningarna,
            så att frågan kan komma in i dess rätta forum och svenska folket
            får pröva Folkpartiets begäran på den här punkten?
          </note>
          <note>
            Det är en huvudfråga som jag tycker är väsentlig att få uppklarad
            under den närmaste tiden.
          </note>
          <note type="speaker">
            Anf. 61 HENRIK LANDERHOLM (m)
          </note>
          <note>
            Herr talman! Jag vill först som en upplysning till försvarsministern
            göra klart att några begränsningar i vad Försvarberedningen skulle
            få diskutera inte finns angivna i några av de regeringsbeslut
            eller direktiv som givits vare sig av försvarsministern eller
            hans statssekreterare. Att begränsa den säkerhetspolitiska rapportens
            innehåll till vissa för socialdemokratin lämpliga frågor är ett
            påfund som man har kommit med i efterhand. Anledningen till att
            vi har intagit vår hållning är det nej som vi har fått på våra
            propåer och önskemål, som Arne Andersson just läste upp avseende
            utredningar i ett bredare säkerhetspolitiskt perspektiv.
          </note>
          <note>
            Det måste vara en självklarhet att se till verkligheten när vi
            står inför så stora frågor som Sveriges säkerhet i framtiden.
            Som jag tidigare sade: Inget i direktiven, vare sig till beredningen,
            i regeringsbeslut, från statssekreteraren eller från försvarsministern
            har givit den begränsningen för beredningen. Det är viktigt för
            kammaren och även för försvarsministern att känna till detta.
          </note>
          <note>
            Därmed skall jag gå över till den mera sakliga delen, om jag
            med saklig får inskränka mig till utskottets betänkande.
          </note>
          <note>
            Vårens försvarsbeslut har ju den bestämda karaktären av mellanårsbeslut.
            Inga stora organisatoriska förändringar aviseras från regeringen.
            Tvärtom är det så att försvarspolitiken styrs från Finansdepartementet.
            Genom höstens Perssonplan fastlades vad som skulle sparas - kosta
            vad det kosta vill.
          </note>
          <note>
            Försvarsministern och den socialdemokratiska utskottsmajoriteten
            har inte haft mycket annat val än att traska patrullo och försöka
            hitta hjälpliga argument för en politik som de facto innebär slöseri
            och dålig resursallokering.
          </note>
          <note>
            Egentligen fattas det inga beslut nu. Det görs inga egentliga
            besparingar. Allt skjuts på framtiden. Bortsett från det generella
            sparbetinget, som är en liten del av besparingarna och som för
            övrigt tas ut av försvarsmakten på samma sätt som de särskilt
            utpekade, handlar regeringens politik om att skjuta problem och
            kostnader framför sig.
          </note>
          <note>
            Att inte beställa materiel nu innebär att den måste beställas
            sedan, och detta till högre kostnader, eftersom materielprocessen
            kostar mer och mer ju mer man drar ut på tiden och river upp gamla
            planer.
          </note>
          <note>
            FMV:s generaldirektör, förre socialdemokratiske statssekreteraren
            Per Borg, har åtskilliga gånger hävdat att kortare ledtider -
            likt ABB:s T50-projekt och inte minst den svenska bilindustrins
            allt högre produktivitet - och fasthållande vid ursprungliga planer
            skulle spara staten miljardbelopp varje år. Dessa kan sparas eller
            användas till mer materiel alltefter politiskt tycke och smak.
            Här måste regeringen ta initiativ i stället för att spara på ett
            så passivt och verksamhetsförstörande sätt som man gör.
          </note>
          <note>
            Budgetåret börjar om sex veckor. Försvaret fick någorlunda klart
            för sig omfattningen av besparingarna i samband med Perssonplanen,
            men det fick ingen inriktning förrän i budgetpropositionen - och
            det var förresten inte mycket till inriktning. Spara på allt som
            går utom grundutbildningen, var regeringens stridsrop. Och då
            blir det mesta pannkaka.
          </note>
          <note>
            Försvarets kostnader är ju till allra största delen fasta, det
            är ju därför som det blir så här. På 18 månader går det inte att
            minska personalkostnaderna. Det mesta av materielen är beställd
            och skall levereras.
          </note>
          <note>
            Om man avbeställer får man betala skadestånd. Regementen och
            flottiljer ligger där de ligger, och det har vi bestämt att de
            skall göra. Innan försvarsministern var beredd att ens diskutera
            minskningar i grundutbildningen för att få en bättre balans i
            besparingarna i förhållandet till idiotstoppet för repövningar,
            var de värnpliktiga redan inkallade, och då var det för sent.
          </note>
          <note>
            Det som man kan skjuta är de facto bara nya beställningar av
            materiel och att ställa in repövningar, samtidigt som det mesta
            annat av rörliga kostnader i form av verksamhet sätts på sparlåga.
            På så sätt gör man av med en massa pengar, för försvarsmakten
            närmare bestämt drygt 59 miljarder, men man förlorar långt mer
            i effekt än vad man drar in till den gemensamma kassakistan. Detta
            är alla försvarspolitiker medvetna om.
          </note>
          <note>
            Varför är då repövningarna så viktiga för oss moderater? Jo,
            därför att de är själen i försvarets förbandsomsättning och de
            är en hjärtpunkt i det folkliga försvarets förankring. Genom att
            inställa nästan all reputbildning ger utskottet signalen att det
            inte är viktigt och att vi i det mesta kan acceptera att vänta
            och se. Det är inte bra. Samtidigt - om man vill fullfölja FB
            92 helt eller i delar - måste ju förbanden repövas senare i alla
            fall. Kostnaderna uppstår oavsett hur man gör. Därför är den socialdemokratiska
            besparingen ineffektiv och stämmer illa med de självklara behov
            av långsiktighet som också försvarsministern i sina bästa stunder
            brukar framhålla.
          </note>
          <note>
            Det gäller också konsekvensen av att regeringen har valt att
            inte följa sin egen expertgrupps råd vad gäller förverkligandet
            av syftena i priskompensationssystemet. Den moderata uppfattningen,
            som Arne
          </note>
          <note>
            Andersson har framhållit, är tydlig och klar. Vårt budskap till
            regeringen är: Rör inte repövningarna, och se till att under budgetåret
            lägga fram förslag till hur de planerade materielbeställningarna,
            som nu skjuts upp, skall kunna göras redan under dessa 18
          </note>
          <note>
            månader, genom t.ex. försäljning av statlig egendom inom eller
            utanför försvarssektorn.
          </note>
          <note>
            När det gäller de upplånade pengarna för nästa budgetår accepterar
            vi omfördelningen, men minns även där att dessa pengar är tagna
            från verksamhet som är inplanerad för nästa år.
          </note>
          <note>
            Inför nästa försvarsbeslut finns stora och avgörande vägvalsfrågor.
            Jag tror att vi alla här i kammaren och i försvarsutskottet är
            på det klara med att oavsett om vi avsätter mer, mindre eller
            lika mycket pengar till försvaret som i dag så kommer kvantiteten,
            volymen av försvarets storlek, att bli mindre. Det är nödvändigt,
            inte därför att uppgifterna har blivit mindre utan därför att
            de förband vi har skall kunna lösa sina uppgifter. Officerare
            och värnpliktiga skall ha rätt till den bästa utrustning som finns
            att få för pengar. De är beredda att offra sina liv för den övriga
            befolkningens skull. Dålig utrustning och dålig utbildning är
            moraliskt oförsvarbart. Försvaret av Sverige bör inte ens till
            någon del bygga på en halvutbildad milis, om detta innebär att
            resurser tas från de kvalificerade förbanden.
          </note>
          <note>
            Försvarsbeslutet 1992 var i vissa avseenden litet väl lyckosamt.
            Det gäller inte minst den yttre bilden.
          </note>
          <note>
            Den ger rätt bild av besluten, men jag tror att det är svårt
            både för medierna och för allmänheten att få klart för sig att
            besluten inte är verklighet. I verkligheten återstår det mesta
            av förbandsutbyggnad och materieltillförsel att genomföra. Det
            kommer att ta många år innan kvalitetsprofilen i FB 92 faktiskt
            blir verklighet. Vi måste vara på det klara med att den fortsatta
            förnyelsen också kommer att kosta en del pengar.
          </note>
          <note>
            Sju moderata reservationer har fogats till betänkandet, varav
            Arne Andersson har yrkat bifall till tre, för att inte i onödan
            uppta kammarens tid. Jag instämmer i Arne Anderssons yrkanden.
          </note>
          <note>
            När det gäller Sveriges framtida säkerhetspolitiska vägval kan
            jag inte annat än beklaga regeringens kombinerade rigiditet och
            snarstuckenhet. Vägran att se verkligheten leder sällan till något
            gott. Den breda analys som vi har krävt av olika säkerhetspolitiska
            handlingsvägar och dessas konsekvenser för svenska mål och intressen
            i säkerhetspolitiken borde egentligen vara en självklarhet.
          </note>
          <note>
            Jag kan förstå att socialdemokraterna vill glömma omvärlden,
            eftersom den utveckling som skett under de senaste tio åren gått
            så stick i stäv med socialdemokratiska verklighetsuppfattningar.
            Baltikum har blivit fritt, trots socialdemokratiska uttalanden
            och socialdemokratisk politik. Sovjetdiktaturen, vilken man i
            början av 80-talet förväntade sig att leva i gemensam säkerhet
            med, har fallit. Marknadsekonomin har, oftast hand i hand med
            demokratin, gjort segertåg över alla kontinenter utom, och det
            beklagar jag, i
          </note>
          <note>
            Afrika.
          </note>
          <note>
            Jag förstår att det är svårt och att det tar tid att ompröva
            kålsuparteorin om landet lagom mellan öst och väst, lika svårt
            som det är att ompröva den tredje vägens ekonomiska politik mellan
            planekonomi och marknadshushållning. Men jag kan inte förstå hur
            det kan vara bra för Sverige att nyttja och fordra besvärjelser
            snarare än allsidiga belysningar i säkerhetspolitiken.
          </note>
          <note>
            Jag hoppas alldeles uppriktigt och ärligt att socialdemokratin
            kan återgå till samförstånd kring säkerhetspolitiken efter det
            att de hetaste känslorna i neutralitetsdebatten har lagt sig.
            Det vore anmärkningsvärt om pragmatikern Ingvar Carlsson blir
            den första svenska statsminister i modern tid som misslyckas med
            att samla partierna i säkerhetspolitiken och skapa förutsättningar
            för samarbete också i försvarspolitiken.
          </note>
          <note>
            Vi moderater samarbetar gärna, men vi är inte beredda att intill
            förnedring dansa efter statsministerns pipa. Att utan ifrågasättande
            traska på upptrampad stig efter Ingvar Carlsson torde mest vara
            att likna vid att följa råttfångaren från Hameln. Resultatet torde
            bli lika förskräckande för de som följer efter.
          </note>
          <note>
            När det gäller försvarsindustrin är det vår uppfattning att regeringen
            måste sluta smyga i buskarna.
          </note>
          <note>
            Världen förändras och våra samarbetsmönster med den. Detta ställer
            nya krav på regelverket för försvarsindustrin. Förhoppningsvis
            kommer det efter hand ett allt närmare europeiskt samarbete också
            på detta område.
          </note>
          <note>
            Men den verklighet som vi har omkring oss stämmer dåligt överens
            med Mats Hellströms uttalanden om ökad restriktivitet, kombinerade
            med regeringens totala oförmåga att få fram en ny krigsmaterielinspektör.
            Det har nu gått åtta månader sedan Gunnar Lundh lämnade den stolen,
            och sjabblandet kring tillsättandet av en ny rådgivande nämnd
            gör att regeringens förtroende på det här området är ifrågasatt.
            Vårt budskap är: handla, ge besked, regera! Det är ett samstämt
            besked från oss som ser försvarsindustrin som en viktig nationell
            tillgång, inte bara i ord utan också i handling.
          </note>
          <note>
            Det är vår uppfattning att också försvarsministern måste engagera
            sig i försvarsindustripolitiken, och inte överlåta denna på Näringsdepartementet.
            Inte minst i internationella sammanhang behövs stöd från regering
            till regering. Här räcker Thage G Peterson ännu inte till, men
            det finns tid för förbättring. En tydlig deklaration med det innehållet
            vore på plats i dagens debatt.
          </note>
          <note>
            Vi tycker att det är anmärkningsvärt att den civila delen av
            totalförsvaret skall spara mindre, när man nu har valt att spara.
            När det gäller skyddsrummen använder vi samma argument för att
            spara som socialdemokraterna använde i opposition. Skillnaden
            är att vi nu har argument för att göra dessa besparingar genom
            en omfattande studie från FOA och Räddningsverket.
          </note>
          <note>
            Vårt alternativ, herr talman, är att fullfölja FB 92 i väntan
            på en bred och fullödig säkerhetspolitisk analys som skall staka
            ut vägen för framtiden. Först efter denna, och med underlag från
            myndigheterna, kan det finnas motiv till förändringar av den inriktning
            som lagts fast.
          </note>
          <note>
            Den socialdemokratiska politiken dikteras tyvärr varken av säkerhetspolitiska
            skäl, vilket jag visade tidigare i mitt anförande, eller av omtanke
            om försvaret. Detta är till olycka för landet.
          </note>
          <note>
            Anf. 62 BRITT BOHLIN (s) replik
          </note>
          <note>
            Herr talman! Jag kan inte undgå att säga att det börjar kännas
            litet tröttsamt och jobbigt att ständigt få vara spottkopp och
            måltavla för moderater och folkpartister på dåligt humör.
          </note>
          <note>
            För sju månader sedan hade det här landet en moderatledd regering
            med en moderat försvarsminister.
          </note>
          <note>
            Den regeringen kunde sätta i gång vilka utredningar den önskade.
            Om det var så att man ville utreda ett
          </note>
          <note>
            NATO-medlemskap, varför gjorde man inte det då, för sju månader
            sedan, och varför är man så sur nu?
          </note>
          <note>
            Nu är man bitter över att Ingvar Carlsson inte har lyckats samla
            ihop alla krafter kring försvarspolitiken.
          </note>
          <note>
            Ja, det kan man uttrycka bitterhet över, och det har vi gjort
            också och beklagat det. Ännu mer beklagansvärt var kanske att
            Carl Bildt aldrig ville tala med oss om säkerhetspolitik över
            huvud taget. Det tycker jag är en liten svart plump i den säkerhetspolitiska
            miljön och historien.
          </note>
          <note>
            Henrik Landerholm talar om att de direktiv som skulle ligga till
            grund för beredningens arbete inte hade några begränsningar. Det
            står inte inskrivet att vi inte skulle syssla med barnomsorg och
            andra frågor som rör andra politikområden. Det behöver väl heller
            inte skrivas att ramen för vårt arbete är det beslut som riksdagen
            nyss har varit överens om när det gäller
          </note>
          <note>
            Sveriges säkerhetspolitik i grunden. Det är ju inte så,
          </note>
          <note>
            Henrik Landerholm, att det bara är socialdemokratin som tycker
            att detta är en märklig debatt. Det är ganska många partier som
            tycker det och gnetar på för att försöka vara konstruktiva i det
            här arbetet.
          </note>
          <note>
            När det gäller priskompensationen, Henrik Landerholm, gör det
            mig smått upprörd att man säger att vi socialdemokrater inte har
            lyckats förstå och ändra på priskompensationens syfte och dess
            inre andemening och själ. Vad vi har gjort är att fullfölja exakt
            det priskompensationssystem som riksdagen 1992 beslutade sig för.
            Exakt det har vi gjort. Det kan ha varit så att det fanns andra
            syften bakom det än vad riksdagen nu har beslutat, men det är
            litet för svårt för oss att gnugga på kristallkulan och förutse
            dessa syften.
          </note>
          <note>
            Anf. 63 HENRIK LANDERHOLM (m) replik
          </note>
          <note>
            Herr talman! Vad gäller säkerhetspolitiken vill jag göra klart
            att i de direktiv som Försvarsberedningen hade finns inte den
            begränsning som Britt Bohlin talade om. För mig kan framläggandet
            av en säkerhetspolitisk rapport inte innebära något annat än att
            man faktiskt tittar på den säkerhetspolitiska verkligheten, och
            i den säkerhetspolitiska verkligheten finns alternativa vägar
            för Sverige.
          </note>
          <note>
            Carl Bildt lyckades samla nationen kring ett säkerhetspolitiskt
            beslut våren 1992. Alla partier utom
          </note>
          <note>
            Vänsterpartiet röstade för det som statsministern inledningsvis
            föreslog som sedermera behandlades i utrikesutskottet och till
            sist blev riksdagens beslut.
          </note>
          <note>
            Det var vi överens om. Jag beklagar om Ingvar Carlsson, på grund
            av sin rigiditet och på grund av socialdemokratins stelbenthet
            och behov av en yttre fiende att gräla med i den här frågan, inte
            skall klara av den saken.
          </note>
          <note>
            När det gäller frågan om priskompensationssystemet har Britt
            Bohlin både rätt och fel. Rätt i bemärkelsen att priskompensationssystemet
            förvisso har följts, till punkt och pricka, när det gäller teknikaliteterna,
            dvs. att regeringens förslag följer bokstäverna och siffrorna
            i de olika index som finns i beslutet.
          </note>
          <note>
            Men precis som den av regeringen tillsatta expertgruppen föreslog
            - vi fick resultatet i början av mars
          </note>
          <note>
            - hade försvarsmakten rättmätigt planerat in 2,7 miljarder mer
            för sin verksamhet och borde ha fått kompensation för detta.
          </note>
          <note>
            Vi menar att det nu är regeringens uppgift, och riksdagens uppgift
            i första hand, att anslå de medel som vi har föreslagit till försvarsmakten.
            Det ger möjlighet att genomföra den repetitionsutbildning som
            Socialdemokraterna har tagit bort mellan 80 och
          </note>
          <note>
            90 % av.
          </note>
          <note>
            Vi menar att regeringen under den 18-
          </note>
          <note>
            månadersperiod vi nu står inför måste leta efter varje möjlighet
            att sälja statlig egendom inom eller utom försvarssektorn för
            att genomföra de materielbeställningar som man annars bara skjuter
            på. Kostnaderna skall ju ändå tas. Jag måste fråga Britt Bohlin:
            Håller
          </note>
          <note>
            Britt Bohlin inte med mig om att det är till mycket stor nackdel
            för den totala resursallokeringen till försvaret att ständigt
            skjuta saker och ting på framtiden och få betala mycket mer i
            morgon än vad vi hade fått göra i dag?
          </note>
          <note>
            Anf. 64 BRITT BOHLIN (s) replik
          </note>
          <note>
            Herr talman! Den nuvarande regeringen har för vana att följa
            riksdagens beslut vad gäller det som
          </note>
          <note>
            Henrik Landerholm litet föraktfullt kallar teknikaliteter. Det
            är faktiskt ett riksdagsbeslut vi talar om. Det är riksdagen som
            styr hur regeringen hanterar dessa frågor, inte försvarsmakten,
            det tror jag är väldigt viktigt att slå fast. I annat fall kan
            en regering lätt hamna i det ogynnsamma läge som många andra gör,
            att sitta inför KU-skranket, och det är inte särskilt trevligt.
          </note>
          <note>
            När det gäller materielbeställningarna har vi kunnat konstatera
            att många av de besparingar som vi där gör inte får så negativa
            konsekvenser utan går helt klart att leva med. Det kan t.o.m.
            i vissa fall vara bra att dämpa takten något. Men det är alltid
            svårt att omplanera en verksamhet som man utgått ifrån. Men den
            här besparingen är fullt ut möjlig att leva med.
          </note>
          <note>
            Vad vi har gjort utöver detta är att vi bestämt oss för att vi
            inte rör grundutbildningen, av skäl som försvarsministern har
            berättat om, men också av det skälet att vi ur säkerhetspolitisk
            synpunkt har svårare att veta vad som händer långt fram i tiden.
            Men de krigsförband som nu utbildas skall verka och fullgöra sin
            roll i krigsorganisationen. Det är lättare att säga att vi vet
            att det inte finns något militärt hot mot Sverige, alltså behöver
            vi inte ha så höga operativa krav på de förband som agerar just
            nu. Det är ett viktigt skäl till att vi kan spara på reputbildningarna.
          </note>
          <note>
            Sedan vill jag påstå att det inte är ett idiotstopp för repövningarna,
            som Henrik Landerholm säger. Vi har fortfarande repövningar för
            alla dem som har en uppgift framför sig, t.ex. att åka till Bosnien,
            och andra förband som har en uppgift i vår beredskap.
          </note>
          <note>
            Anf. 65 HENRIK LANDERHOLM (m) replik
          </note>
          <note>
            Fru talman! Om inte inställande av närmare 90 %
          </note>
          <note>
            av repetitionsövningarna är ett idiotstopp vet jag inte vad som
            är ett idiotstopp.
          </note>
          <note>
            Avvägningen mellan grundutbildning och reputbildning kan vi diskutera
            länge. Jag vill bara säga att regeringens idiotstopp - förlåt
            uttrycket - i det hänseendet i budgetpropositionen var felaktigt
            när vi nu känner till konsekvenserna av att regeringen inte valde
            att kompensera försvaret med de 2,7 miljarder som expertgruppen
            faktiskt föreslog.
          </note>
          <note>
            I januari förutsatte vi att regeringen skulle återkomma i kompletteringspropositionen
            och tillföra nya medel. Det gjorde man inte, och det får vi naturligtvis
            acceptera. Men de konsekvenser som detta får i form av uppskjutna
            materielbeställningar går visst att leva med, men kostnaderna
            skall tas i alla fall. Då blir notan avsevärt större. Merkostnader
            på 10-20 % blir resultatet av att dra ut på tiden, att dra ut
            betalningslinjalerna. Ingen regering som har hanterat försvarspolitiken
            har undvikit detta medel. Men vi måste likväl vara medvetna om
            konsekvenserna av att handla på detta sätt. Nog går det, men det
            blir dyrare, och kostnaderna måste till slut tas i alla fall.
          </note>
          <note>
            När det sedan gäller säkerhetspolitiken noterar jag att Britt
            Bolin genom sin tystnad vidimerar det uttalande om beredningens
            uppgifter som jag tidigare gjorde.
          </note>
          <note type="speaker">
            Anf. 66 EVA FLYBORG (fp)
          </note>
          <note>
            Herr talman! Jag skall börja med att säga att jag ställer mig
            bakom samtliga de folkpartireservationer som finns i betänkandet
            men yrkar för tids vinnande bifall enbart till reservation 37.
          </note>
          <note>
            Herr talman! Vi har redan tidigare i denna debatt utvecklat vår
            övergripande syn på svensk försvarspolitik. Jag skall därför helt
            inrikta mig på frågan om den allmänna värnplikten. Vår utgångspunkt
            är att värnplikten i Sverige måste inriktas på kvalitet och jämställdhet,
            inte på kvantitet och främjande av gamla förlegade könsroller.
          </note>
          <note>
            Ett litet land som Sverige måste tillvarata all den kompetens
            som landet förfogar över och inte välja bort halva nationen innan
            man ens har prövat dugligheten. Det finns inte några sakliga hållbara
            skäl till att hålla fast vid värnplikt endast för män. Vi i Folkpartiet
            anser att det är dags att införa värnplikt också för kvinnor.
            Först då kan man med trovärdighet tala om en allmän värnplikt.
            Om det är den folkliga förankring som försvarsministern så desperat
            söker, trots minskat antal inkallade, är detta i sanning ett förslag
            att applådera. Peterson får i ett enda slag fyra miljoner svenskar
            ytterligare djupt involverade i försvaret av landet.
          </note>
          <note>
            Tre skäl vill jag anföra som huvudargument för kvinnors värnplikt.
          </note>
          <note>
            Det första skälet är kvaliteten. Vi anser att hela årskullen,
            både flickor och pojkar, skall stå till landets förfogande för
            både civila och militära pliktutbildningar. Det säger sig självt
            att om man dubblerar mängden människor att välja från, kan man
            höja kvaliteten avsevärt.
          </note>
          <note>
            Sannolikt kommer en stor del av platserna att fyllas med ungdomar
            som själva önskat sig utbildningen och resterande platser fyllas
            med hjälp av pliktlagen.
          </note>
          <note>
            Hur fördelningen då skulle bli mellan kvinnor och män är omöjligt
            att ange på förhand. Tolkar bör t.ex. i första hand tas ut bland
            dem som redan har en sådan utbildning eller sådana förkunskaper.
            Om det sedan är en man eller en kvinna har ingen som helst betydelse.
          </note>
          <note>
            I andra befattningar kan medicinsk, datateknisk eller kemisk
            utbildning vara avgörande och inte vilket kön den kvalificerade
            personen har.
          </note>
          <note>
            I fråga om fysisk styrka och uthållighet är skillnaden mellan
            individer stor, långt större än genomsnittsskillnaden mellan könen.
            Sannolikt kommer dock långt fler män än kvinnor att tas ut till
            fysiskt krävande befattningar. Men poängen är att uttagningen
            just i detta fall har utgått från individen och inte från könet.
          </note>
          <note>
            Just individtänkandet får nu för tiden allt större genomslag
            även inom den moderna krigsmakten. Att blanda flickor med pojkar
            garanterar dessutom en större mångfald i tänkandet och i sättet
            att lösa problem och krigsuppgifter. Trots allt är det så, att
            när alla tänker lika är det ingen som tänker. Folkpartiet har
            alltid förordat mångfald framför enfald.
          </note>
          <note>
            Det andra skälet är jämställdhet. I pliktlagen tillmäts individens
            kön större vikt vid uttagningen än kompetens, utbildning, fysiska
            och inte minst psykiska egenskaper. Detta är ett kraftigt avsteg
            från den strävan vi har att bygga ett jämlikt och jämställt samhälle.
          </note>
          <note>
            Det är också ett avsteg från den liberala strävan att ta bort
            konstlade skillnader i samhällets behandling av kvinnor och män.
            Dessa strävanden går ut på att den enskilda individen varken skall
            gynnas eller missgynnas beroende på könet. De egna kvaliteterna
            och kompetensen skall vara det som avgör. För oss liberaler är
            det angeläget att män och kvinnor behandlas lika. Det som måste
            motiveras är undantag från denna princip.
          </note>
          <note>
            Särskild vikt bör därför läggas vid hur Sverige som nation och
            statsmakt ser på sina unga kvinnor och män. Detta synsätt anger
            för alla andra i samhället hur kvinnor och män skall bemötas,
            bedömas och behandlas. Kort sagt, vad man är värd och vad man
            duger till. Det är på detta, och på tusen andra sätt, som attityder
            grundläggs, fördomar legitimeras och könsroller cementeras. Därför
            är det av yttersta vikt att staten behandlar alla lika, både flickor
            och pojkar.
          </note>
          <note>
            Det tredje huvudskälet är rättvisa. Vill man ha rättigheter måste
            man också acceptera lika skyldigheter. Det är inte rättvist att
            pojkar skall plikta med ett år i statens tjänst, medan kamrater
            går fria bara för att de råkar vara flickor. Tvärtom är det knappast
            heller rättvist att enbart pojkar ges tillträde till de goda ledarskapsutbildningar
            som många av försvarets befattningar ger möjlighet till.
          </note>
          <note>
            Kvinnors rätt att försvara sig är något man sällan talar om.
            Vi är mer vana vid att se kvinnan som ett offer, såväl i krig
            som i fred. Men som jag ser det är det alla kvinnors rätt att
            lära sig att försvara sig själva, sitt land och sin familj. Vad
            är det för gudomlig lag som säger att den rätten bara är mannens?
            Det hela handlar egentligen bara om attityder och traditioner
            som har tillåtits att leva kvar utan att ifrågasättas av den moderna
            utvecklingen och verkligheten. Vi politiker måste gå före, utmana
            fördomarna och föråldrade system så att de utvecklas och förbättras
            i takt med tiden.
          </note>
          <note>
            Herr talman! Jag har i mitt anförande valt att tala om tre huvudskäl
            till att också kvinnor måste omfattas av den militära delen av
            pliktlagen. Dessa är kvalitet, jämställdhet och rättvisa. Utskottsmajoriteten
            har tyvärr valt att inte ta ställning i denna fråga, utan hänskjuter
            den till Försvarsberedningen för en eventuell behandling där.
            Det tycker jag är fel. Vi måste utan dröjsmål likställa kvinnor
            med män även inom försvaret.
          </note>
          <note>
            Rätt man på rätt plats är ofta en kvinna - även i försvaret!
          </note>
          <note type="speaker">
            Anf. 67 BIRGER SCHLAUG (mp)
          </note>
          <note>
            Herr talman! Ledamöter, alla ni på läktaren, eventuella radiolyssnare
            och TV-tittare! Jag ägnar mig mest åt ekonomisk debatt och åt
            finanspolitisk debatt. När jag hör den här försvarspolitiska debatten
            blir jag rädd.
          </note>
          <note>
            Plötsligt finns det en otrolig mängd pengar för den offentliga
            sektorn, nämligen till det militära försvaret, till materielbeställningar
            och till inköp av vapen. Då finns pengar i den offentliga sektorn.
            Vi har t.o.m.
          </note>
          <note>
            hört den ena moderaten efter den andra säga att det skall satsas
            mer i den offentliga sektorn, i den militära delen, den som handlar
            om vapen, ubåtar, flygplan och robotar.
          </note>
          <note>
            För några veckor sedan hade vi en stor socialpolitisk debatt
            i det här huset. Då beklagade många från olika partier att man
            måste göra det man gjorde. Man beklagade att man måste skära i
            barnbidragen, att man måste minska anslagen till kommuner, så
            att skola, vård och omsorg drabbas. Man beklagade att man måste
            skära för landstingen, man beklagade att man för Sveriges ekonomis
            skull måste skära för de sämst ställda, även om det ledde till
            ökade ekonomiska klyftor mellan människor.
          </note>
          <note>
            Ingela Thalén sade i debatten den 26 april att vi inte har råd
            att låna till välfärden. Men nu har plötsligt samma partier råd
            att låna och att de närmaste åren inteckna skattemedel upp till
            55,8 miljarder kronor för inköp av militärt materiel.
          </note>
          <note>
            Med den vårbudget som regeringen har presenterat och som den
            här kammaren snart skall diskutera, med alla de smärtsamma förändringar
            för väldigt många människor som den innebär, sparar man 3,6
          </note>
          <note>
            miljarder. I dag skall vi fatta beslut om att regeringen skall
            beställa materiel för 55,8 miljarder. Så här kan vi faktiskt inte
            ha det. Vi kan inte ha ett system där det militära försvaret nästa
            budgetår kostar ca 60
          </note>
          <note>
            miljarder. Vi kan inte ha det på det sättet när man samtidigt
            skär på de sociala områdena. De sociala hoten är nämligen större
            än de militära.
          </note>
          <note>
            Dessutom har vi inte råd. Statsskulden är stor, budgetunderskottet
            är stort. I dag, just precis i dag, skriver socialförsäkringsminister
            Anna Hedborg i
          </note>
          <note>
            Svenska Dagbladet och berättar om varför hon måste göra de smärtsamma
            indragningarna för sjuka och gamla, för vård och skola. Hon skriver
            så här: "Det i dag största hotet mot välfärden är det ofattbart
            stora budgetunderskottet och därav följande statsskuld.
          </note>
          <note>
            Statsskulden är i dag nära 1 400 miljarder. Det är svårt att
            fatta redan hur mycket pengar en enda miljard är. 1 000 kronor
            om dagen kan man kanske föreställa sig. En miljard är 1 000 kronor
            om dagen i
          </note>
          <note>
            3 000 år! I dag lånar vi drygt en halv miljard om dagen.
          </note>
          <note>
            Bara för att betala räntan på statsskulden skulle alla svenskar
            i arbetsför ålder behöva betala ungefär
          </note>
          <note>
            1 000 kronor i månaden. - - - Men så länge vi fortsätter att
            låna till räntan skjuter vi en växande summa framför oss. Att
            i all evighet betalas av oss och våra barn om vi inte betalar
            av på statsskulden."
          </note>
          <note>
            Därför skär man i de sociala systemen.
          </note>
          <note>
            Det är svårt att fatta vad en enda miljard är, skrev
          </note>
          <note>
            Anna Hedborg. Framför oss här i kammaren ligger nu stora buntar
            med "tusenlappar". Ändå utgör de här buntarna bara en enda promille
            av det riksdagen ger regeringen tillstånd att köpa vapen för -
            för lånade pengar, som vi skall betala ränta på.
          </note>
          <note>
            Herr talman! Det ekonomiska hotet är stort i Sverige. Vi är inte
            herrar i eget hus, brukar Göran Persson säga. Det är rätt. Det
            ekonomiska hotet mot vårt land är större än det militära. Det
            är så stort att Miljöpartiet i sin budget skär betydligt mer än
            regeringen, men på ett socialt anständigt sätt. Vi vet att det
            sociala hotet är betydligt större än det militära.
          </note>
          <note>
            För ungefär en vecka sedan träffade jag på vägen mellan riksdagen
            och min bostad här i Stockholm
          </note>
          <note>
            Jessica. Jessica är 14 år. Hon snurrar ofta runt på kvällarna
            i Stockholms city. Hon är på väg att hamna väldigt snett. Jag
            har träffat henne två gånger under mina vandringar, ofta sent
            på kvällarna.
          </note>
          <note>
            Skolan räcker inte till. Den kringpersonal som tidigare fanns
            på skolan är till stor del avskedad. Även den kille på skolan
            som hade ett speciellt ansvar för
          </note>
          <note>
            Jessica är avskedad.
          </note>
          <note>
            Skolan måste spara, för kommunen måste dra in.
          </note>
          <note>
            Jessica är nu på väg ut ur det goda samhället och på väg mot
            ett totalt utanförskap.
          </note>
          <note>
            Staten måste spara på kommunerna, säger riksdagen och lånar mångmiljardbelopp
            för att köpa militärradarn Arthur och pansarvärnsroboten Bill.
          </note>
          <note>
            Förra veckan fick jag ett brev från Elsa Anderssons dotter. Elsa
            Andersson är 92 år. Hon har förmodligen i sitt liv gjort mer för
            Sveriges välstånd än vad alla vi i denna kammare har gjort. Hon
            har fött och fostrat fem barn under små förhållanden och slitit
            för brödfödan. Hon har hoppats på en värdig vård när hon blir
            gammal. Hennes dotter berättar i sitt brev att det har blivit
            så litet personal på sjukhemmet att modern får ligga i sin egen
            avföring i flera timmar. Vi har inte råd att ta hand om Elsa Andersson.
          </note>
          <note>
            Staten måste spara, säger riksdagen och lånar mångmiljardbelopp
            för att köpa ubåten Flundran och nya vapensystem till flygplanet
            JA 37.
          </note>
          <note>
            I samband med vårbudgeten ringde en förtvivlad förälder. Han
            är arkitekt och arbetslös. Frun är undersköterska, och hon är
            också arbetslös. De har fyra barn. Genom de besparingar som regeringen
            driver igenom när det gäller a-kassa, barnbidrag och flerbarnstillägg
            för att spara - eftersom den offentliga sektorn måste skäras ned
            - håller familjen på att gå sönder. De lever under en ekonomisk
            stress som de inte klarar. Barnen blir de som drabbas.
          </note>
          <note>
            Staten måste spara, säger riksdagen och lånar mångmiljardbelopp
            för att köpa pansarskott och militära flygplan.
          </note>
          <note>
            Vi måste tänka om när samhället ser ut som det gör. Vi måste
            inse att de sociala hoten är större än de militära, att klyftorna
            är på väg att öka, att våldet ökar, att rasismen ökar, att känslan
            av utanförskap ökar och att hela demokratins grundvalar därmed
            hotas - inifrån, inte utifrån.
          </note>
          <note>
            Det är inte ekonomiskt rationellt att inteckna så mycket av ekonomiska
            resurser i militär materiel som riksdagen här vill göra. Det är
            socialt oanständigt att skära i välfärdens kärna, öka den sociala
            oron, spä på statsskulden och ge marknaden fel signaler. Det är
            ju det som blir effekten av att vi satsar så väldigt mycket på
            det militära försvaret.
          </note>
          <note>
            Det är lustigt att marknaden skulle reagera mera negativt om
            vi satsade på social infrastruktur och investerade i ett gott
            socialt samhälle men att marknaden skulle reagera mindre häftigt
            om vi gjorde samma investeringar i det militära. Men argumenten
            för nedskärningarna på det sociala området var ju att vi skulle
            lugna marknaden. Skulle marknaden inte bli lika lugn om vi faktiskt
            skar rejält i det militära försvaret och inte intecknade 50-60
            miljarder kronor under de närmaste åren för köp av militära vapen?
          </note>
          <note>
            Socialminister Ingela Thalén sade under den socialpolitiska debatten:
            Det är när det råder brist i kassan som solidariteten sätts på
            prov. Det är när vi måste prioritera bort någonting som vår känsla
            för rättvisa prövas.
          </note>
          <note>
            Det tråkiga är att det är så få socialpolitiker här i dag - de
            sade ju att de inte hade några pengar.
          </note>
          <note>
            Det är kanske också synd att det är så få försvarspolitiker i
            socialutskottet. Kanske hade besluten blivit bättre och kanske
            hade man sett helheten om det inte hade varit på det sättet.
          </note>
          <note>
            När det är brist i kassan måste man prioritera, sade socialministern.
            Men hur kan man prioritera ubåten
          </note>
          <note>
            Flundran före barnomsorgen? Hur kan man prioritera
          </note>
          <note>
            Arthur före sjukvården? Hur kan man prioritera Bill före skolan?
          </note>
          <note>
            Alla vackra ord i socialpolitiska debatter och alla visa ord
            i ekonomiska debatter blir gärna floskler när man tittar på hur
            vi slösar med pengar i den här debatten.
          </note>
          <note>
            Jag skulle vilja ha ett förtydligande från Annika
          </note>
          <note>
            Nordgren, som ju sitter med i försvarsutskottet. Vet fler än
            Annika Nordgren i försvarsutskottet att det beträffande bemyndigandet
            om 55,8 miljarder, där regeringen kan köpa ny materiel, finns
            ungefär 20
          </note>
          <note>
            miljarder som är helt nya pengar som inte är uppbundna? Är det
            på det sättet?
          </note>
          <note>
            Anf. 68 BRITT BOHLIN (s) replik
          </note>
          <note>
            Herr talman! Jag tycker att det är en traumatisk och svår upplevelse
            att några ledamöter av Sveriges riksdag medvetet försöker föra
            de andra ledamöterna bakom ljuset och använder sig av osanningar
            och ljuger.
          </note>
          <note>
            Hade Birger Schlaug deltagit i den här debatten från dess början
            fram tills nu, hade han kunnat lära sig ett och annat om beställningsbemyndiganden
            och om hur det går till i riksdagen. Att påstå att vi i dag skulle
            beställa ny materiel för 55,8 miljarder är fruktansvärt lögnaktigt.
            Det är skamligt att påstå något sådant och att upprepa det i denna
            kammare.
          </note>
          <note>
            Anf. 69 BIRGER SCHLAUG (mp) replik
          </note>
          <note>
            Herr talman! Jag har faktiskt varit här precis hela dagen och
            lyssnat på hela debatten. Jag blir litet chockad när jag ser hur
            ett visst utskott här i riksdagen svänger sig med mångmiljardbelopp,
            medan andra utskott måste skära ned betydligt mer. Det är därför
            jag tycker att det är värt att försöka få ett helhetsgrepp.
          </note>
          <note>
            Som jag sade förut är det så att i det här bemyndigandet t.ex.
            - förutom de vanliga årliga anslagen till militären på ungefär
            60 miljarder kronor det här budgetåret, där Miljöpartiet vill
            skära ned med 7 miljarder kronor - binder man redan nu upp skattemedel
            för framtiden. Detta är väldigt farligt för svensk ekonomi.
          </note>
          <note>
            Om vi i stället hade låtit bli att skära i barnbidragen för de
            sämst ställda i Sverige och inte hade brutit ned sjukförsäkringen
            och arbetslöshetsförsäkringen för dem som har små inkomster, då
            hade deras köpkraft kunnat öka eller hållas kvar. Det hade lett
            till att ekonomin inte hade hämmats. Nu drar man undan medel och
            satsar i stället på något så improduktivt som det militära försvaret.
          </note>
          <note>
            Anf. 70 BRITT BOHLIN (s) replik
          </note>
          <note>
            Herr talman! Jag tar gärna en allmänpolitisk debatt med Birger
            Schlaug vilken dag och vilket ögonblick som helst. Men i dag är
            vi här för att debattera försvarsutskottets betänkande nr 4, och
            det tänker jag hålla mig till.
          </note>
          <note>
            Anf. 71 BIRGER SCHLAUG (mp) replik
          </note>
          <note>
            Herr talman! Det stora problemet är just det som jag inledde
            med, att det är viktigt att man har någon sorts helhetssyn. Det
            är tragiskt när socialpolitikerna står här i kammaren och säger
            att det inte finns några pengar.
          </note>
          <note>
            Det finns ju pengar inom andra sektorer. Därför tror jag på fullt
            allvar att det vore ett bra förslag om ledamöter bara fick sitta
            i samma utskott två mandatperioder och sedan fick byta. Jag tror
            att den politiska helhetssynen skulle öka på det sättet.
          </note>
          <note>
            Anf. 72 JAN JENNEHAG (v) replik
          </note>
          <note>
            Herr talman! Jag håller med Birger Schlaug om att det är nödvändigt
            att minska anslagen till det militära försvaret. Jag håller också
            med Birger Schlaug om att dessa kostnader till en del är utbytbara
            mot samhällets utgifter inom låt oss säga den sociala sektorn,
            familjebidragssystemet eller andra delar av välfärdssystemet som
            vi anser vara viktiga.
          </note>
          <note>
            Däremot är det naturligtvis inte så att summan av beställningsbemyndigandena
            är utgifter i nästa års budget. Utgifterna i nästa års budget
            är enligt Miljöpartiets version 7 miljarder kronor mindre än i
            regeringens förslag.
          </note>
          <note>
            Birger Schlaug talade om det sociala ansvaret.
          </note>
          <note>
            Också här finns ju ett ansvar; att peka på vilka organisationsförändringar
            som skulle göra det möjligt att spara dessa 7 miljarder.
          </note>
          <note>
            Vilka ingrepp i krigsorganisationen är Miljöpartiet berett att
            ta ansvar för, och vilka utbildningsställen skall få slå igen?
            Med andra ord: Vilka regementen skall vi lägga ned under de kommande
            18 månaderna?
          </note>
          <note>
            Beställningar av materiel har till karaktär, som jag var inne
            på i mitt huvudanförande, en sådan vikt för svensk industri att
            det naturligtvis inte handlar om utbytbara pengar för familjebidragssystemet
            och annat. Vi måste hitta andra lösningar för detta.
          </note>
          <note>
            Den typen av argumentation som jag tycker att
          </note>
          <note>
            Birger Schlaug här har fört ställer jag mig inte bakom.
          </note>
          <note>
            Jag tycker inte att den är seriös, så att vi får respekt för
            våra åsikter vad gäller finansiering av det militära försvaret.
          </note>
          <note>
            Anf. 73 BIRGER SCHLAUG (mp) replik
          </note>
          <note>
            Herr talman! Om vi nu som Miljöpartiet vill skall skära 7 miljarder
            direkt i det militära försvaret, och vi anser att riksdagen inte
            skall ge regeringen bemyndigandet att få inteckna skattemedel,
            säger vänsterpartisten här att vi måste tala om hur det drabbar.
            Det kanske drabbar något regemente. Hur viktigt är det?
          </note>
          <note>
            Det kan man diskutera.
          </note>
          <note>
            Alternativet om man använder pengarna på det här sättet är att
            vi inte behöver peka ut vilket sjukhus som i stället drabbas,
            eller vilken kommun som i stället skall drabbas. Alla kommuner
            drabbas, och inte bara en kommun där det ligger ett regemente.
            Alla kommuner kommer att drabbas. 30 000 människor kommer att
            få gå från kommuner och landsting. Det är människor som arbetar
            i vård, omsorg, skola och miljöförvaltning. De kommer att få gå.
          </note>
          <note>
            Är det inte dags för Jan Jennehag att fråga sig om det är rimligt?
            Om vi har en viss pott pengar måste vi använda dem på ett visst
            sätt. Politik är, precis som socialministern sade i den socialpolitiska
            debatten, att prioritera. Vad skall man använda pengarna till?
          </note>
          <note>
            Jag menar att det finns viktiga delar i den offentliga sektorn,
            och jag tror att Jan Jennehag håller med mig. Men det finns också
            andra, improduktiva delar i den offentliga sektorn, och de delarna
            måste vi skära ner. Vi måste använda pengarna på bästa sätt. Då
            minskar både de sociala och ekonomiska hoten mot
          </note>
          <note>
            Sverige.
          </note>
          <note>
            Anf. 74 JAN JENNEHAG (v) replik
          </note>
          <note>
            Herr talman! Jag håller med om det sista. Men jag hävdar envist
            att vi inte kan få respekt vare sig hos oss själva eller hos våra
            meningsmotståndare om vi påstår att summan av beställningsbemyndiganden
            är utbytbara mot utgifter i nästa års budget för den sociala sektorn.
          </note>
          <note>
            Anf. 75 BIRGER SCHLAUG (mp) replik
          </note>
          <note>
            Herr talman! Men kära Jan Jennehag, problemet är man intecknar
            framtida skatteintäkter. Det är det som är det stora problemet.
            Man intecknar framtiden och hämmar på det sättet ekonomin. Det
            är det avgörande felet.
          </note>
          <note>
            Dessutom säger Jan Jennehag att om man kritiserar det majoriteten
            här gör, får vi inte respekt. Jag tror visst att vi får respekt
            om vi säger: Flytta pengarna till sjukhusen där pengarna gör nytta.
            Flytta dem till social omsorg, till barnomsorg och skola. Om vi
            inte skär i välfärdens kärna får vi respekt.
          </note>
          <note>
            Gå ut på gatan och fråga vem som helst om de anser det rimligt
            att satsa så pass mycket pengar på upprustning och nytt militärt
            materiel när andra delar av den offentliga sektorn får skära så
            hårt. Gå ut och fråga vem som helst på stan, och Jan Jennehag
            kommer att bli förvånad hur man svarar. De flesta anser att det
            är fullständigt vansinnigt.
          </note>
          <note>
            Den respekten har i varje fall jag och Annika
          </note>
          <note>
            Nordgren fått i dag efter DN-artikeln i morse. Det kan jag tala
            om för Jan Jennehag.
          </note>
          <note>
            Anf. 76 ANNIKA NORDGREN (mp) replik
          </note>
          <note>
            Herr talman! Birger Schlaug ville ha ett förtydligande från mig.
            Han frågade mig om de andra ledamöterna i utskottet var medvetna
            om att riksdagen i dag kommer att ge detta bemyndigande, dvs.
            att majoriteten i riksdagen ger detta bemyndigande till regeringen.
            Jag får verkligen hoppas att ledamöterna i försvarsutskottet är
            medvetna om vad vi har skrivit i betänkandet.
          </note>
          <note>
            Vi prioriterar olika vilka hot vi skall möta, dvs.
          </note>
          <note>
            mot vilka hot man vill satsa resurser, pengar och kraft.
          </note>
          <note>
            Jag liksom Birger Schlaug och Miljöpartiet ser, som vi också
            har sagt här i dag båda två, de sociala hoten som större än de
            militära hoten och de miljömässiga hoten som större än de militära
            hoten.
          </note>
          <note type="speaker">
            Anf. 77 IRÉNE VESTLUND (s)
          </note>
          <note>
            Herr talman! Jag tror att jag behöver återföra debatten till
            de hotbilder som vi faktiskt just nu är samlade för att diskutera.
            När jag börjar detta anförande vill jag också gärna referera försvarsutskottets
            betänkande. Vi börjar med att säga: Regeringen betonar att det
            civila försvarets förmåga att lösa sina uppgifter i hög grad grundas
            på det fredstida samhällets utveckling. Det är självklart att
            då ingår också de civila hoten.
          </note>
          <note>
            Försvarsministern var här tidigare i dag. Han tog på ett mycket
            positivt sätt upp just det civila samhället och det civila försvaret.
            Försvarsministern har också ett känt engagemang i det folkliga
            försvaret och frivilligorganisationerna. Han värnar om dem, och
            han gör det i god socialdemokratisk anda.
          </note>
          <note>
            Det har här inte talats så mycket om demokratin i sig annat än
            att vi har talat om att demokratin också behöver genomföras i
            vår omvärld. En del av demokratin är att civilbefolkningen känner
            trygghet om det blir kriser och krig, men också om det händer
            andra saker som påverkar vårt samhälle.
          </note>
          <note>
            Vi var några stycken riksdagsledamöter i
          </note>
          <note>
            New York. Vi åkte i väg på påskdagen och var med på nedrustningsförhandlingarnas
            första fas. Det är självklart en av de delar som verkligen behöver
            diskuteras, och jag är tacksam och glad över att Sverige spelar
            en aktiv roll.
          </note>
          <note>
            Men det hände också andra saker när vi var i New
          </note>
          <note>
            York. Det har tagits upp vid några tillfällen här under dagen.
            Det gäller det som hände i Oklahoma. Det var en terrorism som
            verkligen påverkade det civila samhället. Det var en terrorism
            som satte skräck i väldigt många människor. Vi fick se det på
            nära håll eftersom
          </note>
          <note>
            TV ständigt bevakade detta.
          </note>
          <note>
            Vi såg vilka krafter som kan vara i gång i olika länder. Där
            var det en grupp amerikanska medborgare som vände sig emot de
            federala myndigheterna och därmed också skadade människor. Jag
            tror att det var
          </note>
          <note>
            152 döda, många hundra skadade och flera saknade.
          </note>
          <note>
            Det satte verkligen i gång det civila samhällets resurser och
            möjligheter att klara av en krissituation.
          </note>
          <note>
            Det har också här tagits upp i Tokyo. Det var en gas som användes
            av en religiös grupp. Man kan verkligen fråga sig i vilket syfte,
            men det drabbade väldigt många människor. Framför allt satte det
            skräck i människorna.
          </note>
          <note>
            Dessa saker som händer utomlands får också effekter här i Sverige.
            Många gånger har vi inte riktigt haft klart för oss att terrorismen
            är ett hot och en risk som också kan drabba oss. Jag läser i tidningen
            Skydd och säkerhet att gasattacken i Tokyo är skräckscenario för
            Västsverige. Det kan vara väldigt riskabelt för
          </note>
          <note>
            Göteborg, eftersom man har väldigt många transporter av farligt
            gods.
          </note>
          <note>
            Det har varit en mångfald incidenter och olyckor runt om i världen
            och även här i Sverige som alla har det gemensamt att de inte
            var förutsägbara, att de har gett stora återverkningar och att
            många har drabbats.
          </note>
          <note>
            Det har visat på det "normala" civila samhällets möjligheter
            men och brister i förutsättningar att hantera katastrofer av olika
            dignitet.
          </note>
          <note>
            Jag kommer då tillbaka till det som är skrivet i betänkandet
            och som citerar propositionen.
          </note>
          <note>
            Där står att det civila försvarets förmåga att lösa sina uppgifter
            är beroende av det fredstida samhällets utveckling.
          </note>
          <note>
            Vi vet att vi inte kan bygga bort alla risker, men vi har ett
            ansvar att försöka hindra farorna. Här hemma i
          </note>
          <note>
            Sverige har vi mer och mer kommit till insikt om att hoten och
            riskerna inte enbart är förbundna med krigstillstånd. Den stora
            och mycket välskrivna Hotoch riskutredningen som nu är ute på
            remiss kommer att bilda ett underlag för det framtida försvarsbeslutet.
          </note>
          <note>
            Den hade som uppgift att utreda påfrestningar och risker i det
            fredstida samhället och hur beredskapen mot dessa skall kunna
            stärkas. Att vi bygger det civila samhället för att klara av påfrestningarna
            är kanske en av de största demokratiska säkerheter som vi har
            inom totalförsvaret.
          </note>
          <note>
            När vi började den här utredningen var det väldigt många som
            var, inte hånfulla, det skall jag inte påstå, men de ansåg att
            del scenarion var ganska överdrivna.
          </note>
          <note>
            Men verkligheten kommer i fatt oss. En del av dessa scenarion
            har varit ett säkrare samhälle, massflykt till
          </note>
          <note>
            Sverige, utan el stannar Sverige, radioaktiva ämnen slår ut jordbruk
            i Skåne, gasmoln lamslår Uppsala och störtflod i Dalälven. Om
            vi bygger upp det starka samhället klarar vi också de andra påfrestningarna.
          </note>
          <note>
            Det har hänt och händer väldigt mycket just nu inom det civila
            försvaret. En sak som händer den 1 juli betraktas av många som
            den största reformen någonsin inom den här sektorn. Det är när
            ansvaret för civilförsvaret går över till kommunerna. Här handlar
            det om rejäla grepp. Det blir naturligtvis mycket påtagligt när
            det gäller räddningstjänsten i krig, men även när det gäller det
            kommunala ansvaret som är direkt bundet till kommuninvånarna.
          </note>
          <note>
            Därför anser jag att det som har tagits fram i propositionen
            är mycket viktigt. Det har vi diskuterat i försvarsutskottet.
            Det civila försvaret har behandlats mycket positivt. Jag tycker
            att det är en tydlig markering av att försvarsutskottet har breddat
            sitt ansvar och sina diskussioner på ett markant sätt.
          </note>
          <note>
            Jag tycker att den positiva behandlingen av det civila försvaret
            är en del av demokratin. Krigets förödelser och ansvaret för den
            civila befolkningen har tagits upp många gånger här. Eva Flyborg
            tog upp detta att även kvinnor skall försvara sig. Det finns mycket
            att tala om när det gäller vad kvinnor utsätts för i krig och
            kristillstånd. Det kan vi kanske ha en särskild diskussion om.
            Men jag tycker att det finns anledning att påtala att ett demokratiskt
            samhälle med en stark känsla för medborgarnas rättigheter är vår
            trygghet även i en krigssituation.
          </note>
          <note>
            Ett stort antal reservationer har fogats till det här betänkandet.
            Jag tänker inte gå in på dem. Vi har besvarat många av dem med
            hänvisning till nästa försvarsbeslut och även till behandlingen
            av Hot- och riskutredningen.
          </note>
          <note>
            Det finns också en reservation om skyddsrumsbyggande. Riksdagens
            revisorer har, under gårdagen tror jag, lagt fram ett förslag
            angående revision av detta. Det kommer också att vara ett underlag
            för oss att behandla vid nästa försvarsbeslut.
          </note>
          <note>
            Med detta tillstyrker jag hemställan i utskottets betänkande
            och avstyrker de motioner som berör det civila försvaret.
          </note>
          <note>
            Anf. 78 BIRGER SCHLAUG (mp) replik
          </note>
          <note>
            Fru talman! Jag tycker att detta var ett mycket bra inlägg. Men,
            snälla Iréne Vestlund, jag förstår inte hur det hänger ihop med
            hur ni röstar här i kammaren.
          </note>
          <note>
            Iréne Vestlund listade t.ex. upp miljöhoten på ett alldeles utmärkt
            sätt, men samtidigt har majoriteten det senaste året tyckt att
            man skall skära ner med ungefär 800 miljoner kronor på miljöområdet.
            Om nu detta är ett stort hot undrar jag hur man kan skära där
            och satsa så mycket på det militära. Det förstår jag inte.
          </note>
          <note>
            En sak som Iréne Vestlund sade som var mycket klokt var att man
            måste bygga det civila samhället på ett bra sätt. Om man skall
            undvika terrorism, utanförskap och allt det som kan gödas i ett
            samhälle som är i disharmoni måste man inse att detta ökar om
            klyftorna i samhället ökar. Det är just detta man gör om man försämrar
            för kommunerna att ha en bra och trygg barnomsorg, en bra skola
            osv. Då försämrar man ju själva samhällsklimatet. Detta leder
            sedan till att man göder detta som vi inte vill ha.
          </note>
          <note>
            Jag delar Iréne Vestlunds syn på civila hot och miljöhot. Men
            jag förstår inte hur man då kan skära ner på miljösatsningar och
            hur man kan göra nedskärningar för kommuner och landsting som
            kan lägga grunden för det goda samhället.
          </note>
          <note>
            Anf. 79 IRÉNE VESTLUND (s) replik
          </note>
          <note>
            Fru talman! Bästa Birger Schlaug, jag har under många år varit
            en aktiv socialdemokratisk politiker och arbetat mycket hårt för
            ett demokratiskt samhälle där de sociala orättvisorna skall minimeras.
            Det demokratiska samhället kräver också en trygghet på många olika
            sätt.
          </note>
          <note>
            För mig är samsynen på det totala försvaret, det civila försvaret
            med demokratin och tryggheten för medborgarna parat med det militära
            försvaret, en del av detta att bekämpa de sociala orättvisorna.
            För mig är demokratibegreppet en ledstjärna i det totala försvaret.
          </note>
          <note>
            Anf. 80 BIRGER SCHLAUG (mp) replik
          </note>
          <note>
            Fru talman! Jag tycker att det låter mycket klokt.
          </note>
          <note>
            Men jag undrar om människor som drabbas av ekonomisk stress därför
            att båda är arbetslösa, därför att man skär ner arbetslöshetsersättningen
            även för låginkomsttagare och därför att barn får det svårare
            i skolorna på grund av att man drar in på kringpersonal känner
            ökad och stabil trygghet genom att man satsar pengar på ubåten
            Flundran i stället för att satsa dem på den sociala tryggheten.
            Jag tror inte att det är så.
          </note>
          <note>
            Jag tror att den här prioriteringsfrågan är oerhört viktig.
          </note>
          <note>
            Just nu sker mycket i en rasande takt. Vi tar stora, starka och
            långa steg mot ett samhälle i mindre balans och mindre harmoni.
            Alla som har varit i sådana samhällen vet vad som göds där. Det
            är inte bra. Det är grogrunden för det samhälle som Iréne Vestlund
            inte vill ha. Därför menar vi i Miljöpartiet att vi måste flytta
            pengar från den militära delen till den civila för att gör det
            som Iréne Vestlund egentligen vill, nämligen bygga ett bra samhälle.
          </note>
          <note>
            Då förstår jag inte hur Iréne Vestlund i eftermiddag kan trycka
            på den knapp som innebär att vi skall ta 55,8 miljarder och inteckna
            för framtiden för inköp av militärt materiel. Det är 15 gången
            mer än den besparing som gjordes i vårpropositionen. Den besparingen
            gick framför allt ut över kommuner, landsting och sjuka. Jag tycker
            att Iréne Vestlund prioriterar fel.
          </note>
          <note>
            Anf. 81 IRÉNE VESTLUND (s) replik
          </note>
          <note>
            Fru talman! Hur jag prioriterar tror jag faktiskt inte att Birger
            Schlaug skall börja ha synpunkter på.
          </note>
          <note>
            Däremot måste jag säga att om man skall ha en helhetssyn på samhället,
            skall man naturligtvis också vara realistisk och sanningsenlig
            i en diskussion om de ekonomiska manövrerna mellan olika poster.
            Birger Schlaug säger att all social omsorg i vårt land skulle
            kunna räddas genom att vi lägger ned projektet
          </note>
          <note>
            Flundran. Det får vara någon måtta på något mindre kompetenta
            uttalanden även från Birger Schlaug.
          </note>
          <note>
            Vad sedan gäller miljöansvaret ser jag ett resultat av hur man
            använder en del av våra naturresurser ligga framför fru talmannen.
            Man trycker upp material som sedan antagligen inte kommer att
            återvinnas.
          </note>
          <note type="speaker">
            Anf. 82 CHRISTER SKOOG (s)
          </note>
          <note>
            Fru talman! Så här långt fram i debatten har självklart mycket
            redan sagts. Jag tänker uppehålla mig vid några reservationer,
            faktiskt utan att anföra några citat ur litteraturen.
          </note>
          <note>
            I reservationerna nr 12 och nr 13 vid betänkandet behandlas en
            del av den marina verksamheten, nämligen YS 2000 eller ytstridsfartyg
            2000, den nya generationen av ytstridsfartyg, och ubåt 2000. I
            den folkpartistiska reservationen nr 12 framhåller Lennart
          </note>
          <note>
            Rohdin att man borde avvakta med att pröva projekt
          </note>
          <note>
            YS 2000 till dess att Försvarsberedningen väger samman våra totala
            framtida försvarsresurser. I reservationen 13, avgiven av Vänsterpartiet
            och Miljöpartiet, menar man att både YS 2000-projektet och ubåt
          </note>
          <note>
            2000-projektet borde avbrytas.
          </note>
          <note>
            Det bör kanske i detta sammanhang nämnas att redan 1992 års försvarsbeslut
            innebar att man prioriterade inriktningen på att ta fram en ny
            generation av ytstridsfartyg, inte minst därför att en liten nation
            som
          </note>
          <note>
            Sverige inte har råd att, även om vi skulle vilja det, mäta sig
            i storlek och antal fartyg med andra nationer med lång kust och
            mycket av territorialhav. I Sverige har vi haft och har fortfarande
            förmåga att utveckla den nya tekniken och använda oss av de möjligheter
            som står till buds.
          </note>
          <note>
            I YS 2000 har man tagit till vara den s.k. smygtekniken, som
            tar vara på möjligheterna att gömma sig i våra skärgårdar, att
            bli mindre synlig på en eventuell angripares radar osv. Jag tycker
            att det viktigt att vi tar till vara detta.
          </note>
          <note>
            Riksdagen skall dock inte i dag fatta beslut om detta. Enligt
            vad utskottet har erfarit kommer regeringen under 1995 att pröva
            om en beställning av YS
          </note>
          <note>
            2000 skall läggas ut eller inte. Jag utgår ifrån att man när
            regeringen gör denna prövning samtidigt också tar ställning till
            kapaciteten och inriktningen av de marina enheterna och att de
            tänkta fyra nya ytstridsfartygen i så fall skall ersätta en mängd
            andra, så att det totalt blir färre fartyg men en förbättring
            av kapacitet och effektivitet.
          </note>
          <note>
            Det bör i sammanhanget också nämnas att det projekt som det skall
            tas ställning till också är anpassat så, att om Sverige som medlem
            i världssamfundet skulle vilja vara med i en internationell aktion
            för att hjälpa till att skapa fred och frihet, kan vi också använda
            en marin enhet, om så skulle vara önskvärt och nödvändigt.
          </note>
          <note>
            I reservation nr 14 tar Vänstern vidare upp ett förslag om att
            riksdagen redan nu skulle ta ställning till att lägga ned två
            J 35-divisioner, dvs. divisioner baserade på Drakenflygplanet,
            bl.a. i Ängelholm, och därutöver också två J 37-divisioner, baserade
            på Viggenflygplan. Det bör nämnas att hela den stora problematiken
            om hur vårt framtida flygförsvar skall se ut, hur många enheter
            och divisioner vi skall ha och var de skall vara baserade är föremål
            för prövning.
          </note>
          <note>
            För närvarande prövas huruvida de flottiljer som finns i vår
            organisation ur miljösynpunkt är lämpliga framöver. Vi har all
            anledning att avvakta med detta och att låta Försvarsberedningen
            i lugn och ro studera detta, så att vi kan fatta ett beslut framöver.
            Jag tycker att det är viktigt för att få ett helhetsgrepp på detta.
            Vi bör inte fatta de här besluten i dag.
          </note>
          <note>
            Fru talman! Jag vill avslutningsvis också kort kommentera frågan
            om den svenska försvarsindustrin med anledning av den av moderaterna
            avgivna reservationen nr 25. Svensk försvarsindustris stora betydelse
            för vår säkerhetspolitiska situation och vår självständighet slogs
            fast redan 1992. I det beslut som försvarsutskottet föreslog riksdagen
            och som kammaren ställde sig bakom framhölls att det är viktigt
            att bibehålla den kompetens som finns i svensk försvarsindustri.
            I riksdagens beslut underströks emellertid också att vi inom svensk
            försvarsindustri måste räkna med en strukturomvandling och rationalisering,
            inte minst i takt med en krympande ekonomi och minskade behov
            av militära beställningar. Vi vet att det har skett och i framtiden
            också kommer att ske.
          </note>
          <note>
            Vidare pekade utskottet och riksdagen på behovet av ett internationellt
            samarbete.
          </note>
          <note>
            Att gå så långt som i dag föreslås i den moderata reservationen
            är enligt min mening mindre lämpligt.
          </note>
          <note>
            Det bästa i detta läge är att den sittande försvarsberedningen
            i lugn och ro studerar dessa frågor, så att man där skall kunna
            göra en helhetsbedömning av hur vår försvarsindustri skall se
            ut framöver. Det är ett viktigt inslag i den svenska säkerhetspolitiken.
            De som är med i Försvarsberedningen har också möjligheter att
            påverka de förslag som skall läggas fram för regeringen och sedan
            föreläggas riksdagen. Jag tycker att det är bra att några fortfarande
            vill ha denna möjlighet.
          </note>
          <note>
            Anf. 83 JAN JENNEHAG (v) replik
          </note>
          <note>
            Fru talman! Låt mig peka på projektet ubåt 2000
          </note>
          <note>
            som ett exempel på våra marina satsningar. Jag anser att det
            är ett industriprojekt som har mycket litet samband med den säkerhetspolitiska
            situationen. Det är som industriprojekt dyrt. Det ger få spin-off-effekter
            på det civila samhället, men det täcker ett brett teknikfält och
            kommer att kräva stora satsningar under lång tid.
          </note>
          <note>
            Jag menar att vi måste avstå från den här typen av beställningar
            och i stället argumentera för motsvarande kvalificerade beställningar
            direkt till den civila sektorn. Jag upprepar att något samband
            med en säkerhetspolitisk analys inte finns.
          </note>
          <note>
            Vad vidare gäller Drakendivisionerna är jag övertygad om att
            det kommande försvarsbeslutet kommer att innebära en nedläggning
            av dessa. Enligt min uppfattning är det då klokt att göra den
            nedläggningen så snabbt som möjligt. Ju färre diskussioner vi
            kommer att ha om ytterligare neddragningar inför försvarsbeslutet,
            desto bättre är det naturligtvis. Jag är för min del övertygad
            om att det här kommer att ske, och det är enligt min uppfattning
            då rationellt att göra det så snabbt som möjligt.
          </note>
          <note>
            Anf. 84 CHRISTER SKOOG (s) replik
          </note>
          <note>
            Fru talman! Vad gäller ubåt 2000 vet Jan Jennehag mycket väl,
            och han har inte heller sagt något annat, att det bara är fråga
            om en beställning av en projektering av en modern ubåt. Jag tror
            att det är viktigt att vi, om vi i Sverige skall kunna bibehålla
            vår kompetens och vårt kunnande på detta område, försöker att
            föra denna tekniska projektering vidare.
          </note>
          <note>
            Därmed är det inte sagt att det skall göras en beställning. Det
            ställningstagandet gör vi inte i dag. Det ställningstagandet måste
            få göras i samband med det förslag som kommer från Försvarsberedningen.
          </note>
          <note>
            Vidare tycker jag att det i det beslut vi är i färd med att fatta
            bör noteras att vi senarelägger en ombyggnad av ubåten Näcken.
            Därmed kan kanske frågan om antalet ubåtar hanteras på ett sätt
            som stämmer mer överens med det Jan Jennehag säger.
          </note>
          <note>
            Frågan om hur många flygdivisioner vi skall ha och på vilka platser
            de skall finnas intresserar säkert många. Därför tycker jag att
            det finns anledning att ta ställning med en gång när helhetsunderlaget
            är klart i stället för att fatta ett delbeslut nu.
          </note>
          <note>
            Det kommer kanske att bli ytterligare förändringar. Vad vet jag?
            Jag känner för närvarande inte till om det är JA 35:orna eller
            något annat som skall bort.
          </note>
          <note>
            Därför är det bättre att vi får hela underlaget innan vi tar
            ställning.
          </note>
          <note type="speaker">
            Anf. 85 THOMAS JULIN (mp)
          </note>
          <note>
            Fru talman! Jag skall börja med att tala om att det bara är första
            sidan i de åtta buntarna som är kopierad. Det övriga är papper
            som vi kommer att återanvända. Iréne Vestlund behöver inte vara
            orolig för resursslöseriet.
          </note>
          <note>
            Fru talman! Jag skall nämna några ord om Miljöpartiets motioner
            om Kustbevakningen.
          </note>
          <note>
            När det gäller försvarskostnaderna har ni hört att
          </note>
          <note>
            Miljöpartiet vill göra en besparing på 7 miljarder.
          </note>
          <note>
            Men när det gäller Kustbevakningen - den civila bevakningen till
            sjöss - vill Miljöpartiet däremot anslå 35 miljoner kronor mer
            än regeringen.
          </note>
          <note>
            Vi anser att Kustbevakningen behöver utökade resurser. Det är
            viktigt att den ickemilitära bevakningen av våra gränser fungerar
            tillfredsställande - speciellt nu när landet skär ned på den landbaserade
            gränskontrollen.
          </note>
          <note>
            Genom att utöka personalstyrkan hos de operativa enheterna kan
            Kustbevakningsfartygen utnyttjas i högre grad än i dag. Bevakningen
            kan då t.ex. utökas i
          </note>
          <note>
            Gotlandsområdet, vilket är nödvändigt med tanke på de illegala
            transporter av flyktingar som sker i så undermåliga fartyg att
            flyktingarna utsätts för överhängande fara.
          </note>
          <note>
            Vi anser också att Kustbevakningen genom en utökad personalstyrka
            kan höja sin beredskap när det gäller miljöskyddet.
          </note>
          <note>
            Fru talman! När det gäller miljöskyddet till havs och i kustfarvattnen
            har Miljöpartiet under allmänna motionstiden även lämnat in en
            motion om placering av miljöskyddsfartygen.
          </note>
          <note>
            Kustbevakningen skall vid en olycka kunna vara på plats inom
            åtta timmar med kvalificerat miljöskyddsfartyg för att påbörja
            bekämpningen.
          </note>
          <note>
            Då vi hörde att Norrlandskusten eventuellt skulle mista ett av
            sina miljöskyddsfartyg föreslog vi i motionen att regeringen skulle
            ge direktiv om att det även fortsättningsvis skall finnas två
            kvalificerade miljöskyddsfartyg stationerad norr om Ålands hav.
          </note>
          <note>
            Efter vad vi hört kommer det nu att bli så även i fortsättningen.
            Det skall finnas två sådana fartyg i detta område. I dag finns
            ett av fartygen i Gävle. Det kommer att omplaceras längre norrut.
            Det kommer enligt uppgift att bli ett fartyg i Umeå och ett i
            Härnösand.
          </note>
          <note>
            I dagarna har vi även fått en karta som visar vilket täckningsområde
            landets kavalificerade miljöskyddsfartyg har om insatstiden på
            8 timmar skall hållas. Det visar sig att kustbevakningen vid Norrlandskusten
            inte klarar en sådan insatstid i Gävle- och i Luleåområdet.
          </note>
          <note>
            Söder om Ålands hav, på sydkusten och på västkusten, finns det
            däremot områden som kan nås med både två och tre miljöskyddsfaryg
            inom insatstiden på
          </note>
          <note>
            8 timmar.
          </note>
          <note>
            Även om vi är väl medvetna om att det är Kustbevakningsledningen
            som på bästa sätt skall fördela fartygsresurserna kommer vi att
            studera frågan närmare och återkomma vid ett senare tillfälle.
          </note>
          <note type="speaker">
            Anf. 86 JÖRGEN PERSSON (s)
          </note>
          <note>
            Fru talman! Ledamöter och åhörare! Jag tänkte kasta mig in i
            debatten om minor.
          </note>
          <note>
            Man kan börja med att fråga sig varför vi har minor över huvud
            taget. Anledningen till att det ser ut som det gör är framför
            allt att vi skar ned försvarsutgifterna ganska mycket på 70-talet.
            Man köpte in en stor mängd minor därför att det var ett billigare
            alternativ än andra försvarsmetoder. Landet är stort, och vi har
            långa gränser att försvara.
          </note>
          <note>
            Vilka minor har vi? Vi har tre sorters landminor i dag. Det är
            stridsvagnsminor, fordonsminor och det vi kallar för truppminor.
            De mycket omdebatterade minor vi i allmänt tal kallar för antipersonella
            minor är i stort sett samma minor som de s.k. truppminorna.
          </note>
          <note>
            Vad har vi gjort här i Sverige vad gäller minorna?
          </note>
          <note>
            I fjol fattade vi i riksdagen ett beslut om att vi skulle driva
            frågan om ett internationellt totalförbud. Jag kan med glädje
            säga att det delvis kan bero på att tre unga socialdemokrater
            skrev en motion om detta. Det kan ha bidragit till att regeringens
            politik i just minfrågan ser ut som den gör. Det känns mycket
            roligt att ha det bakom sig.
          </note>
          <note>
            Vi skall driva frågan i konferensen om översyn av
          </note>
          <note>
            FN:s konvention från 1980, som handlar om särskilt inhumana vapen,
            där minfrågan är en av många andra.
          </note>
          <note>
            Denna översynskonferens, som kommer att äga rum i september i
            år, har föregåtts av fyra träffar i en s.k. expertgrupp som har
            förberett konferensen.
          </note>
          <note>
            Sverige har tillsammans med ett par andra länder gått i spetsen
            för att få till stånd ett totalförbud. Hittills har vi slagits
            hårt för att lyckas med detta.
          </note>
          <note>
            Det man hoppas komma fram till på konferensen är ett förbud mot
            s.k. leksaksminor. Man kan kanske komma ifrån de gamla minor som
            inte förstör sig själv efter en tid. Man hoppas kunna nå exportbegränsningar
            och en överenskommelse om en löpande översyn av hur det ser ut
            runtom i världen. Det är kanske en av de viktigaste delarna.
          </note>
          <note>
            Man kan fundera över hur det ser ut i världen. Jo, det känner
            vi till. Det har debatterats mycket. Det finns mellan 65 och 110
            miljoner antipersonella minor utströdda runtom i världen - framför
            allt i 67
          </note>
          <note>
            länder. 5 landområden drabbas värst. Det är Afghanistan, Angola,
            Kambodja, irakiska Kurdistan och norra
          </note>
          <note>
            Somalia.
          </note>
          <note>
            Det är ett mycket stort problem, som nu dessutom finns i Europa
            - i forna Jugoslavien.
          </note>
          <note>
            Gemensamt för alla partier är naturligtvis att vi vill lyckas
            med arbetet för ett internationellt totalförbud.
          </note>
          <note>
            Utskottet har sagt att Sverige kanske kommer att ändra ställning
            i frågan om det uppstår en ny situation efter konferensen, dvs.
            om man lyckas med ett internationellt förbud eller åtminstone
            får en ganska bred uppslutning från ett antal länder. Utskottet
            har inte låst sig för någon lång tid, men säger att vi inte skall
            ta bort minorna just nu. Det är speciellt aktuellt eftersom vi
            skall fatta ett försvarsbeslut nästa år. Minorna kanske inte fyller
            någon funktion över huvud taget efter försvarsbeslutet. Vi kanske
            hamnar i den situationen.
          </note>
          <note>
            En fråga som har debatterats mycket är om Sverige skall gå före
            och visa sitt samvete och ta bort minorna före alla andra. Jag
            har funderat mycket på det.
          </note>
          <note>
            Det viktigaste för mig var att detta måste innebära att vi får
            ett tryck internationellt. Annars fyller det ingen funktion. Jag
            och flera andra frågade den svenska chefsförhandlaren i de internationella
            förhandlingarna om minor. Han sade då att det inte spelar någon
            roll.
          </note>
          <note>
            Det fyller ingen funktion i förhandlingarna. I ett sådant läge
            kanske det t.o.m. kunde vara till nackdel om vi införde ett förbud
            före konferensen.
          </note>
          <note>
            Utifrån det hoppas jag att vi kan ställa oss bakom utskottets
            syn på detta. Jag hoppas även att vi slipper en infekterad debatt
            framöver i denna fråga. Alla partier vill precis samma sak. Vi
            vill lyckas internationellt med att skapa ett totalförbud mot
            tillverkning, export och användande av antipersonella minor.
          </note>
          <note>
            Anf. 87 ANDERS SVÄRD (c) replik
          </note>
          <note>
            Fru talman! Nej, Jörgen Persson, någon infekterad debatt behöver
            vi inte ha. Men visst skall vi ha en debatt i frågan, för vi har
            faktiskt olika åsikter om hur vi skall gå till väga för att sätta
            press bakom det krav vi alla är överens om. Det är det förslag
            som riksdagen har ställt sig bakom och beslutat om, att vi skall
            driva frågan internationellt om ett totalförbud mot antipersonella
            minor.
          </note>
          <note>
            Jag är inte fullt så imponerad av chefsförhandlarens besked att
            det kanske t.o.m. skulle kunna vara negativt att vi gick före.
            Dessutom har Belgien redan fattat ett beslut om totalförbud, som
            Annika Nordgren påpekade i sitt anförande. Tidigare kunde vi säga
            att vi inte skall vara först. Vi är inte först. Jag tycker att
            det finns anledning att främst sätta omtanken om de människor,
            ofta barn, som drabbas av dessa vapen.
          </note>
          <note>
            Ibland måste man ta vissa obehag. Detta påverkar det svenska
            försvaret i någon liten mån, men inte tillräckligt mycket för
            att vi skall avstå från att visa att vi menar allvar när vi kräver
            ett internationellt förbud.
          </note>
          <note>
            De problem för försvaret som man pekar på som uppstår om vi tar
            bort de antipersonella minorna blir exakt desamma om vi lyckas
            få igenom den internationella överenskommelsen. Då är det lika
            bra att ta tjuren vid hornen. Vi har ju ändå bestämt oss för vad
            vi vill.
          </note>
          <note>
            Anf. 88 JÖRGEN PERSSON (s) replik
          </note>
          <note>
            Fru talman! Belgien tas ofta upp som ett exempel när det gäller
            att ta bort minorna i det egna landet.
          </note>
          <note>
            Fakta i det fallet är följande. Belgien har förbjudit antipersonella
            minor för fem år framåt. Belgien är med i NATO och har inte de
            långa landgränser som
          </note>
          <note>
            Sverige har. Belgien behöver alltså inte minorna militärt.
          </note>
          <note>
            Vi har, enligt vårt gamla försvar, ett behov av minor. Det är
            inte säkert att det kommer att se ut så efter försvarsbeslutet
            eller efter konferensen, som kanske innebär att vi lyckas få ett
            internationellt förbud. Det vet jag inte. Om vi lyckas med ett
            internationellt förbud måste vi ta de konsekvenser det innebär.
            Vi får ta de svårigheter det innebär rent militärt.
          </note>
          <note>
            Det viktigaste måste vara att vi lyckas få till stånd ett internationellt
            förbud. Det är inte svenska barn som trampar på minor. Det är
            barn i tredje världen.
          </note>
          <note>
            Det är där problemet finns. Hur når vi bäst ett totalförbud som
            länderna i tredje världen är med på? Jag kommer att jobba tillsammans
            med mina unga partikamrater, internationellt och gärna informellt
            med unga parlamentariker från andra länder. Jag hoppas att ni
            kommer att göra vad ni kan i kontakter med era partikamrater från
            andra länder, för att vi skall nå det resultatet.
          </note>
          <note>
            Som sagt, problemet ligger inte här i Sverige.
          </note>
          <note>
            Problemet ligger i länder i tredje världen.
          </note>
          <note>
            Anf. 89 ANDERS SVÄRD (c) replik
          </note>
          <note>
            Fru talman! Problemet är att vi på vanligt svenskt maner, enligt
            Jörgen Perssons sätt att resonera, vill vara världssamvete, men
            vi är inte beredda att visa det i handling. Det är för mig det
            moraliska problemet.
          </note>
          <note>
            Därför menar jag att vi skall ta konsekvenserna av vad vi säger
            att vi vill göra.
          </note>
          <note>
            Hur når vi bäst ett totalförbud, frågar Jörgen Persson. Jag menar
            att ett förbud i Sverige skulle innebära att vi allvarligt visar
            att vi kan ta konsekvenserna och på det sättet föregår med gott
            exempel.
          </note>
          <note>
            Jag hänvisade till arméchefen Åke Sagrén i mitt huvudanförande.
            Jag vill bara påminna om att han för sin del har sagt att man
            skulle kunna utmönstra i varje fall truppmina 10 omedelbart utan
            några allvarliga men för det svenska försvaret. Jag tror att det
            väger väl så tungt som när man försöker göra jämförelser och säger
            att Belgien inte behöver minor och därför kan fatta ett beslut
            om förbud. Jag tycker att vi skall hålla oss här hemma och visa
            att vi menar allvar. Det är en moralisk och etisk fråga, och därför
            yrkar jag bifall till reservation 22.
          </note>
          <note>
            Anf. 90 JÖRGEN PERSSON (s) replik
          </note>
          <note>
            Fru talman! Jag tycker fortfarande att det viktigaste är att
            vi lyckas få till stånd ett internationellt förbud eller åtminstone
            till att börja med ordentliga restriktioner mot tillverkning,
            export och användande av antipersonella minor. Målet kan aldrig
            vara att vi här i
          </note>
          <note>
            Sverige skall känna oss till freds för att vi har tagit bort
            våra minor. Det är inte den första uppgiften för denna konferens.
            Uppgiften för konferensen är att se till så att man lyckas med
            internationella restriktioner och förhoppningsvis även förbud.
          </note>
          <note>
            Anf. 91 ANNIKA NORDGREN (mp) replik
          </note>
          <note>
            Fru talman! Jörgen Persson har talat väl om hur viktigt det internationella
            engagemanget för ett totalförbud är. Vi är alla lika angelägna
            om att det blir ett internationellt förbud. Jörgen Persson sade
            också att ett svenskt totalförbud inte skulle fylla någon funktion
            i förhandlingarna. Där är vi oeniga. Det kan åtminstone inte under
            några omständigheter som helst missgynna saken om Sverige skulle
            gå före.
          </note>
          <note>
            Moraliska ställningstaganden får kosta, som Jan
          </note>
          <note>
            Jennehag påpekade i sitt anförande förut här i dag.
          </note>
          <note>
            Jag kan hävda bestämt att jag är beredd att offra litet av eventuellt
            minskad svensk säkerhet för mitt moraliska ställningstagande.
            Det är tydligen inte Jörgen
          </note>
          <note>
            Persson eller utskottsmajoriteten beredd att göra.
          </note>
          <note>
            Anf. 92 JÖRGEN PERSSON (s) replik
          </note>
          <note>
            Fru talman! I utskottets svar i detta betänkande står klart och
            tydligt att om det blir den minsta förändring efter denna konferens,
            kommer man självklart att ta de svårigheter som det innebär militärt
            att ta bort minorna. Det står klart och tydligt. Det tycker jag
            är bra.
          </note>
          <note>
            Kärnfrågan är om ett förbud i Sverige fyller någon funktion,
            om det gör det bättre eller sämre om vi tar bort minorna själva
            före konferensen. Jag har funderat mycket över det. Det är logiskt
            att det borde vara ett bättre utgångsläge om vi tog bort minorna
            själva. Men frågar man chefsförhandlaren säger han att det inte
            är så. Det skulle t.o.m. kunna försvåra litet för dem som förhandlar
            från svensk sida. Då skulle det även kunna försvåra för ett av
            våra grannländer, som skulle bli väldigt gramse på oss.
          </note>
          <note>
            Målet måste fortfarande vara att vi lyckas internationellt. Jag
            tycker att alla partier skall jobba informellt. Jag är jätteglad
            över att organisationer som
          </note>
          <note>
            Rädda Barnen gör en kampanj i Sverige. Jag tror att man gör den
            på andra håll i världen också. Kan man utöva tryck på makthavarna
            i många länder underlättar det naturligtvis för att komma fram
            till ett bra resultat på konferensen. Här gäller det att hålla
            tungan rätt i mun och jobba på alla tänkbara sätt för att få ett
            bra resultat.
          </note>
          <note>
            Anf. 93 ANNIKA NORDGREN (mp) replik
          </note>
          <note>
            Fru talman! Jag är inte överens med vare sig chefsförhandlaren
            eller Jörgen Persson om nyttan av ett ensidigt svenskt förbud.
            Jag hävdar återigen att det omöjligt kan bli sämre. Vi kan omöjligt
            få mindre chanser att få igenom ett internationellt förbud.
          </note>
          <note>
            Självklart skall vi fortsätta arbeta tillsammans med de organisationer
            som kräver ett totalförbud i Sverige.
          </note>
          <note>
            Men för att kunna samarbeta riktigt bra tycker jag att vi skall
            lyssna på dem så mycket att vi tillmötesgår dem i detta krav.
          </note>
          <note>
            Anf. 94 JÖRGEN PERSSON (s) replik
          </note>
          <note>
            Fru talman! Jag måste lita på dem som förhandlar och ge dem bästa
            möjliga utgångsläge. De vill precis samma sak som vi. Vill de
            ha det på ett visst sätt är jag naturligtvis beredd att ge dem
            den bästa möjligheten. Det skall tydligen vara det här sättet.
          </note>
          <note>
            Att fatta beslut om stora förändringar i försvaret precis före
            ett försvarsbeslut tycker jag är fel. Hela betänkandet bygger
            på att man skjuter fram en massa frågor till det försvarsbeslut
            som skall fattas nästa år.
          </note>
          <note>
            Det skulle faktiskt kunna vara så att efter försvarsbeslutet
            - även om man inte lyckas med konferensen
          </note>
          <note>
            - så har vi funnit att man i det svenska försvaret framöver inte
            behöver minorna.
          </note>
          <note type="speaker">
            Anf. 95 INGA BERGGREN (m)
          </note>
          <note>
            Fru talman! Mitt korta inlägg här skall beröra motion Fö314.
          </note>
          <note>
            Överväganden om försvaret måste präglas av långsiktighet och
            robusthet, precis som varje annat försäkringssystem, som jag ser
            det. De beslut riksdagen fattar i nutid har bärighet långt in
            på 2000-talet.
          </note>
          <note>
            Rikets säkerhetspolitik och därmed försvarets utformning får
            inte präglas av ryckighet.
          </note>
          <note>
            Uppgifter och resurser måste vara i balans. Framför allt får
            inte uppgiften bli större än tilldelade resurser, vilket måhända
            varit fallet i flera tidigare försvarsbeslut. Inte minst i en
            krympande ekonomi är det viktigt att det satsas på rätt saker,
            bl.a. på sätt som anförs i vår motion, Skåne och försvaret.
          </note>
          <note>
            Av vikt att påtala är även att ju mindre samarbete med andra
            vi bestämmer oss för, ju större bördor vår vi själva bära.
          </note>
          <note>
            Det är också på sin plats, tycker jag, att säga att försvarmakten
            inte får bli något evigt statiskt. Den skall tid efter annan anpassas
            på olika sätt. I detta sammanhang är tidsaspekten särskilt viktig.
            Det tar mycket lång tid att åter- eller nyskapa förskingrade försvarsresurser.
            Inte minst gäller det beträffande kompetent personal. Utbildning
            av värnpliktiga bör om möjligt ske nära hemorten av sociala skäl
            och kostnadsskäl. Rekrytering av fast anställda sker ju med värnplikten
            som grund och ger förhållandevis bäst urval i befolkningstäta
            områden. Skapandet och bibehållandet av en gynnsam åldersstruktur
            sker därför också bäst i dessa regioner där även övergång till
            civil verksamhet är möjlig när den militära karriären avslutas.
          </note>
          <note>
            Den försvarsmakt vi bestämmer oss för skall ha hög kvalitet.
            Inriktningen i 1992 års försvarsbeslut bör därför ligga fast.
          </note>
          <note>
            När således förnyelse och förbättring genomförs, bör man utgå
            från bästa möjliga utgångsnivå. Redan mekaniserade enheter uppgraderas,
            utbildningsanstalter med de bästa betingelserna och de redan goda
            krigsförbanden bör bilda bas för dett arbete.
          </note>
          <note>
            I vår motion Fö314 påtalar vi också de särskilda folkrättsliga
            skyldigheter Sverige som strandstat har inom marindistrikt Öresunds
            område. Det samverkans-, samordnings- och integrationsarbete med
            kustbevakning m.fl. som pågår bör uppmärksammas och utvecklas.
          </note>
          <note>
            Lika litet som lösandet av luftförsvarsuppgifter kan MDÖ:s uppgifter
            lösas genom improvisationer i ett trängt läge. De bör därför grundläggas
            i fredstid.
          </note>
          <note>
            Sammanfattningsvis: De krav som måste ställas på vårt framtida
            försvar är att det besitter både initialkraft och återtagandeförmåga.
            I motionen framgår det konkret och tydligt att krigs- och grundorganisationen
            i Skåne redan i dag i avsevärd omfattning besitter en sådan kraft
            och förmåga.
          </note>
          <note>
            Detta faktum bör utgöra en viktig del att beakta i det fortsatta
            arbetet med kommande försvarsbeslut.
          </note>
          <note>
            Till sist ansluter jag mig till de tidigare framförda moderata
            yrkandena.
          </note>
          <note type="speaker">
            Anf. 96 EVA GOËS (mp)
          </note>
          <note>
            Fru talman! Ledamöter och åhörare!
          </note>
          <note>
            (sjunger)
          </note>
          <note>
            "Svärd skall smidas om till plog länge leve kärleken och lusten
            till livet."
          </note>
          <note>
            Så går en låt som Anders Nyberg har skrivit. Citatet "svärd skall
            smidas om till plog" är hämtat ur
          </note>
          <note>
            Bibeln som ni kanske vet. Det finns också på fredsmonumentet
            på en vägg i New York. Även jag har varit i New York på konferensen
            om ickespridningsavtalet, som Iréne Vestlund.
          </note>
          <note>
            Men jag undrar: När skall det förverkligas att svärd skall smidas
            om till plog? Så länge vapenindustrin förser båda sidor med vapen,
            så har den en garanterad avsättning för sina produkter. Det inser
            alla vapenmäklare. Vapen är mycket gångbart på marknaden.
          </note>
          <note>
            Trots manifestationer mot våld, firandet av Tredje rikets kapitulation
            och icke-spridningskonferensens pågående samling i FN för att
            stoppa spridningen av kärnvapen, så fortsätter satsningen på den
            militära industrin.
          </note>
          <note>
            Är det den utveckling som jorden behöver? Är det vettigt att
            vi som privatpersoner skall skydda oss med vapen? Eller med kanoner,
            ubåtar och JAS-plan mot andra länder? Eller med kärnvapen och
            missiler för att avskräcka fienden från anfall?
          </note>
          <note>
            Fru talman! Menar vi allvar här i kammaren när vi har en våldsdebatt,
            men glömmer att ta upp dessa gigantiska hot mot den lilla människan
            som hänger över huvudena på oss? Det är en "over-kill-effekt"
          </note>
          <note>
            som gör att vi kan ta livet av den här planeten flera gånger
            om, motsvarande hundratusentals Hiroshimabomber.
          </note>
          <note>
            Jag glömmer aldrig den astronaut som talade om hur underbart
            vacker jorden var utifrån rymden. Han uttalade att han inte kunde
            begripa hur folk på den här planeten kunde starta krig. Varför
            kan vi inte leva i harmoni med varandra?
          </note>
          <note>
            Elisa Abascal Reyes skall strax tala om att det borde vara förbjudet
            med krig, och det instämmer jag till fullo i.
          </note>
          <note>
            Jag kan inte begripa att inte FN förbjudit kärnvapen, att FN
            - eller Sverige i ett uttalande i FN - inte sagt att det är olagligt
            att använda kärnvapen. Man har dock förbjudit biologiska och kemiska
            vapen.
          </note>
          <note>
            Jag kan inte begripa att det finns spelregler för vad man får
            göra och inte får göra i krig.
          </note>
          <note>
            Det finns ett talesätt som lyder så här: Kriget skapar tjuvar,
            freden hänger dem.
          </note>
          <note>
            Vi i Miljöpartiet anser att krig måste förhindras och förebyggas.
            Vi i Miljöpartiet anser att hoten är helt andra än de militära,
            de som många redan nämnt här i dag. Det är miljöhoten, befolkningsexplosionen,
            fattigdomen, bristen på rent dricksvatten osv.
          </note>
          <note>
            Men tydligen är drivkrafterna för att behålla och öka affärerna
            med vapen enormt starka. De har varit så starka att man i Sverige
            har överträtt gällande lagar, varit inblandad i mutaffärer och
            haft många otvättade bykar. T.o.m. självmord har följt i spåren
            av detta handlande i vårt eget land. Den mentalitet som varit
            förhärskande inom ledande industrikretsar, där man i privata samtal
            har förhånat den svenska lagstiftning som försökt förhindra försäljningen
            av vapen till "dem som verkligen behöver", dvs. krigförande länder,
            har medverkat till den här situationen.
          </note>
          <note>
            Argumentet har varit det vanliga knarklangarargumentet: Säljer
            inte vi så säljer någon annan.
          </note>
          <note>
            Fru talman! Vi i Miljöpartiet de gröna hävdar att vapenindustrin
            skall börja omställningen till civil produktion och att de anställda
            måste få möjlighet till annan sysselsättning som är meningsfull
            och står för en hållbar utveckling i Rio-konferensens anda.
          </note>
          <note>
            Staten som kund har varit grunden för företagens existens. Staten
            är dominerande ägare av Celsius och borde för länge sedan ha tagit
            sitt ansvar för att ställa om vapenindustrin. Det är det minsta
            som de berörda och de krigsindustriella orterna kan kräva.
          </note>
          <note>
            Så onödigt och tråkigt att behöva stå här i dag och säga: Vad
            var det vi sade! I dag är det fyra år sedan
          </note>
          <note>
            Miljöpartiet väckte en tunn partimotion där vi manade staten
            att ta sitt ansvar. Vi förutsåg att vapenindustrin skulle bli
            nästa krisbransch. Försvarsministern måste väl ändå medge att
            det av strikt kommersiella hänsyn är omöjligt att fortsätta att
            bedriva den vapenindustri vi har i Sverige i dag.
          </note>
          <note>
            Lars Norberg, som var min miljöpartistiske föregångare i näringsutskottet,
            ansåg därför 1991 att en krisplaneringsgrupp för vapenindustrin
            skulle tillsättas. Den skulle möta och förbereda den omställning
            som är oundviklig. Redan då kunde han konstatera att både Sverige
            och utländska intressenter köpte mindre mängd vapen och att den
            anställda staben i Bofors skulle halveras under en tioårsperiod.
            I Karlskrona och Eskilstuna förlorade människor redan då sina
            jobb. Karlskronavarvet liksom Kockums Marin skulle på sikt bli
            helt beroende av den internationella marknaden, förutsåg han.
          </note>
          <note>
            Vapen köps tyvärr, men från stormakterna. De har resurser att
            "utveckla" vapen till en helt annan kostnad. De lägger ner stora
            investeringar i forskning och s.k. utveckling för att få fram
            än mer sofistikerade och dyra vapen.
          </note>
          <note>
            Jag och Miljöpartiet anser att Sverige inte har råd att kasta
            pengar i detta stora svarta hål som vapenindustrin är. Här slukas
            miljarder och åter miljarder på sådant som släcker liv i stället
            för att ge liv, i stället för att mätta de hungrande och sjuka,
            i stället för att satsa på något konstruktivt inom energi- och
            transportsektorn, som sol- och vindkraft osv.
          </note>
          <note>
            Jag tänker på för mig näraliggande industrier, som
          </note>
          <note>
            Hägglunds och Söner i Örnsköldsvik, som övergått från verkstadsindustri
            till att mer och mer likna en militär industri. ABB, som har denna
            filial i Örnsköldsvik, lägger i dag ner tillverkningen av tunnelbanetåg
            men satsar på bandvagnar m.m.
          </note>
          <note>
            Fru talman! I dagens betänkande kommer också
          </note>
          <note>
            KA 5 i Härnösand upp. Jag vill betona att min motion för att
            utveckla KA 5 till ett miljövärnsregemente borde ligga rätt i
            tiden och dessutom stå för en utveckling som har framtiden för
            sig. Man skall inte krampaktigt hålla sig kvar i det gamla, utan
            ta till vara det positiva som ändå finns av kompetens och kunnande
            på området, som god organisationsförmåga, katastrofhjälp, räddningstjänst
            osv. inom det militära och överföra det till civil verksamhet.
            Där kan man ha det inom t.ex. miljö, naturvård och oljesanering,
            katastrofhjälp till u-länder, specialstyrka för räddning vid kärnkraftsolycka.
          </note>
          <note>
            Fru talman! Vi i Miljöpartiet har inte bara sociala, ekonomiska
            och fredliga aspekter på detta med vapenindustrin utan också etiska.
            Vi anser att all svensk vapenexport skall upphöra. Detta kan ske
            på en femårsperiod, och Sverige skall vara ett föregångsland.
            Vi ser med särskild oro på det samarbete med utländsk vapenindustri
            som sker i form av joint venture-avtal eller fusioner. Multinationella
            komplex av detta slag inom vapenindustriområdet är en mardröm,
            som med stor sannolikhet kommer att öka oron, motsättningarna
            och resursslöseriet i världen.
          </note>
          <note>
            Jag är säker på att svensk vapenexport kommer att avveckla sig
            själv utan lagstiftning - men vi i Miljöpartiet kräver en lagstiftning
            - såvida inte skattebetalarna går in med jättelika subventioner,
            vilket dagens beslut innebär.
          </note>
          <note>
            Fru talman! Alla mina motioner på de områden jag har tagit upp
            här i dag har hänvisats till Försvarsberedningen. Det är med stor
            förväntan jag avvaktar beredningens resultat - ett positivt resultat
            för världen och för Sveriges anseende ute i världen som en föregångare
            på nedrustningsområdet.
          </note>
          <note type="speaker">
            Anf. 97 ELISA ABASCAL REYES (mp)
          </note>
          <note>
            Fru talman! Denna vecka har vi uppmärksammat
          </note>
          <note>
            50-årsdagen av slutet på andra världskriget. Detta krig kostade
            miljoner människor livet och ledde nästan genast in i ett nytt
            krig, det kalla kriget. Och trots murens fall lever kriget vidare
            i olika områden i världen.
          </note>
          <note>
            I dag pågår folkmord på flera platser i världen: i
          </note>
          <note>
            Tjetjenien, i f.d. Jugoslavien, i Rwanda, i Centralafrika och
            i Ecuador, där en väpnad konflikt om territorier och guld med
            grannlandet Peru effektivt har maskerat en konflikt om ursprungsbefolkningarnas
            svåra umbäranden i landet.
          </note>
          <note>
            När vi chockeras av bilderna på TV från kriget långt borta måste
            vi slutligen ta ställning till vad det egentligen är som vi chockeras
            av. Naturligtvis berör oss det mänskliga lidandet, eftersom vi
            oundvikligen identifierar det med egna smärtor. Det berör oss
            på samma sätt som när grova våldsbrott inträffar i vårt eget samhälle
            i vår egen närhet, där TV-bilden inte förmår överträffa verkligheten.
          </note>
          <note>
            Antagligen chockeras vi även av kaoset - i krig fungerar få saker
            enligt de normer och rutiner som vi i fredstid är vana vid. Detta
            kaos är självklart skrämmande, eftersom vår egen trygghet ifrågasätts.
            Vi upplever via TV:n en tusendel av det ögonblick då hela tillvaron
            i ett slag förändras för ett offer för kriget eller dess anhöriga
            - plötsligt fanns inte familjen mer.
          </note>
          <note>
            Jag vill citera en del av en sång av Cornelis
          </note>
          <note>
            Vreeswijk:
          </note>
          <note>
            "Jag skulle bra gärna vilja veta vad som har hänt med min mor
            och far, jag skulle bra gärna vilja veta varför vårt hus inte
            fick stå kvar.
          </note>
          <note>
            Kan någon människa ge ett svar?"
          </note>
          <note>
            Dessa rader uttrycker, föreställer jag mig, den maktlöshet och
            förtvivlan som en människa kan känna i ett sådant läge då krigets
            konsekvenser drabbar henne.
          </note>
          <note>
            Vi chockeras alltså, och så gör även omvärlden genom de institutioner
            som vi valt att ge makten att representera oss. Vem tycker inte
            att kriget i Tjetjenien är hemskt? Vem tycker inte att massakern
            i Rwanda var en outsäglig tragedi? Och vem tycker inte att kriget
            i f.d. Jugoslavien är en natt utan synbar gryning? Mig veterligen
            har inget land, ingen institution och ingen individ - möjligtvis
            med vissa undantag -
          </note>
          <note>
            uttryckt sin glädje över att ett krig pågår.
          </note>
          <note>
            En krigstribunal har upprättats i Haag, och Genèvekonventionen
            talar om vilka saker som inte är acceptabla i ett krig. Avskyn
            för det vi talade om är alltså uppenbar: våldet, lidandet och
            kaoset. Men vem ställer sig upp och förkastar själva orsaken till
            detta?
          </note>
          <note>
            Vad är det för mening att uppröras över ovanligt grymma krigsöden
            om kriget i sig inte ifrågasätts? Det är att fördöma konsekvensen
            och inte orsaken.
          </note>
          <note>
            Fru talman! Varför krigar då folk? Är det, som
          </note>
          <note>
            Georg Klein sade på TV i måndags, därför att människans naturliga
            tillstånd är att kriga? Nej! Människans naturliga tillstånd är
            att kämpa för sin överlevnad.
          </note>
          <note>
            Och beroende på de förutsättningar som råder, som vi skapar,
            förändras människans beteende. När vi tillsammans börjar förändra
            samhällsstrukturer till verklig hänsyn, med solidariteten till
            djur, natur och det ekologiska systemet, solidariteten med kommande
            generationer, solidariteten med hela världens folk och solidariteten
            med människor i vår egen närhet och vårt eget samhälle, kan vi
            även ändra förutsättningarna för människans överlevnad. Det ekologiska
            synsättet, där vi satsar på hållbar utveckling och delar med oss
            av välståndet, är en väg till förändring.
          </note>
          <note>
            Fru talman! Vi behöver ett förbud mot krig i världen, inte som
            en mirakelkur för konfliktlösningar, utan som ett rättesnöre.
            Först och främst i förebyggande syfte: med en attitydmässig inlärning,
            som är nödvändig, bör man i framtiden kunna undvika den väpnade
            konflikten för att helt enkelt inte begå ett brott och inte tvingas
            bära de konsekvenser och det ansvar som följer därav. I krigstribunalen
            dömer vi krigsförbrytare, och detta är i högsta grad en intressant
            definition; den påvisar om något att själva kriget i sig faktiskt
            inte anses vara ett brott! Ett förbud skulle på allvar öppna vägen
            för en mängd alternativa lösningar, som annars inte beaktas eller
            skulle fått möjlighet att utvecklas och prövas.
          </note>
          <note>
            Vidare är det ett ställningstagande: ingen trodde väl någonsin
            att ett förbud mot att mörda, våldta och misshandla skulle förhindra
            detta. Förbud att mörda är ett mångtusenårigt förbud, och likväl
            mördas människor varje dag. Men förbudet anger ramar för samhället,
            och med samhällsutvecklingen har toleransnivån för våld och brutalitet
            sjunkit. Det måste vara självklart att en institution, ett land,
            en formell struktur, har samma ansvar och lyder under samma normer
            som en individ - annars finns det ingen trovärdighet.
          </note>
          <note>
            Ett statligt våldsmonopol, en militär kapacitet, är i högsta
            grad beroende av klara regler för medborgare.
          </note>
          <note>
            Ett förbud mot krig är en högre nivå av en lag som gäller för
            i princip samtliga människor på jorden.
          </note>
          <note>
            Fru talman! Vi upplever ett paradigmskifte i världen där nationalstaten
            inte längre är lika självklar och där strukturerna över huvud
            taget ifrågasätts. I och med den här internationaliseringen uppstår
            också inbördes konflikter på ett helt annat sätt än de vi tidigare
            har varit vana att hantera. Jag vågar påstå att den interna konflikten,
            inbördeskrigen, är klart dominerande bland de stora krigen i dag.
          </note>
          <note>
            Parallellen mellan det individuella våldet och det institutionellt
            organiserade är i högsta grad relevant.
          </note>
          <note>
            Under första världskriget gjorde de militära befälhavarna den
            fruktansvärda upptäckten att den urgamla krigstaktiken att på
            nära håll ge sig på varandra och kämpa ledde till oerhörda människoförluster
            i och med användningen av de nya vapnen. I dag kan vi konstatera
            att civilbefolkningen drabbas otroligt hårt
          </note>
          <note>
            - och det är i dag inte ens förbjudet. Hur skall individen då
            tolka dubbelheten i lagarna och bristen på lagar vad gäller enskilt
            våld som förefaller drabba de oskyldiga minst lika orättvist som
            ett krig?
          </note>
          <note>
            Jag vill understryka att ett förbud självfallet inte är en patentlösning,
            men då en väpnad konflikt uppstått skall förbudet i sig vara skäl
            nog för att omvärlden skall kunna agera. Vi vet att det internationella
            samfundet i dag brottas med oerhörda problem när det gäller att
            ha en gemensam strategi eller handlingsplan för att få stopp på
            ett krig. De internationella relationerna är som bekant oerhört
            känsliga. I väntan på att man skall lyckas kompromissa fram en
            åtgärd, med hänsyn till de olika intressen och åsikter som föreligger,
            fortsätter mördandet dag efter dag. Kompromisserna leder till
            att folk fortsätter att dö i tusental. Om vi chockades av våldsdådet
            i Oklahoma då drygt 150
          </note>
          <note>
            människor dog, hur skall vi då ställa oss till folkmordet och
            massakern av flyktingar i Rwanda - där 8 000
          </note>
          <note>
            människor befarades dö, vilket senare visade sig vara
          </note>
          <note>
            4 000?
          </note>
          <note>
            Ett inskrivet förbud mot krig, dvs. organiserad väpnad aggression
            och inte försvar, skulle argumentativt kunna förenkla den här
            debatten och processen.
          </note>
          <note>
            Ett förbud skulle dessutom kunna ge omvärlden helt andra möjligheter
            att agera i interna konflikter, som t.ex. i Tjetjenien, Jugoslavien
            och Rwanda. Vilka medel har det internationella samfundet i dag
            för att agera i interna konflikter?
          </note>
          <note>
            När Gulfkrisen bröt ut agerade omvärlden snabbt och kraftfullt.
            Vi kan väl knappast tillbakavisa att man delvis agerade på grund
            av oljetillgångarna och egenintresse. Jag vill att man i framtiden
            skall kunna agera lika kraftfullt och lika snabbt men utan egenintresse
            och utan väpnade medel. Detta kan låta som en naiv dröm, men det
            gör det bara för den som inte vågar ha visioner och som inte tror
            på att vi faktiskt kan påverka framtiden genom att skapa förutsättningar
            för fred. Låt oss börja med det i dag. Låt oss ha modet att utöka
            den enskilda lagstiftningen till att gälla även institutionellt
            organiserade våldsyttringar.
          </note>
          <note>
            Låt oss hjälpa samfundet i de internationella fredsprocesserna,
            särskilt i den svåra tid som det nu genomlever.
          </note>
          <note type="speaker">
            Anf. 99 PETER ERIKSSON (mp)
          </note>
          <note>
            Fru talman! Jag skall kortfattat beröra en del frågor som jag
            tycker är viktiga i den här debatten. Det är inte ofta det är
            försvarsdebatt i Sveriges riksdag.
          </note>
          <note>
            Jag vill bl.a. ta upp frågan om värnplikten.
          </note>
          <note>
            Den frågan har i stor utsträckning att göra med det som det har
            talats så mycket om i dag - pengarna.
          </note>
          <note>
            Sverige är ett av de länder i världen som har det mest kostsamma
            försvaret. Per capita är det svenska försvaret det kanske allra
            mest kostsamma militära försvaret. Det beror naturligtvis till
            en del på de tunga och dyra materielinköpen, såsom JAS och nya
            ubåtar.
          </note>
          <note>
            Den militära värnplikten är också oerhört kostsam.
          </note>
          <note>
            Om man skall göra en rejäl minskning av försvarsanslaget och
            av driftkostnaderna i försvaret, måste man också genomföra en
            förändring av värnplikten. I dag har vi en allmän värnplikt, sägs
            det. I själva verket är den inte allmän. Den gäller bara för oss
            karlar och inte för tjejerna. Inte heller riktigt alla karlar
            genomgår värnplikt av ekonomiska skäl, eftersom det är så oerhört
            kostsamt att upprätthålla en allmän värnplikt för alla.
          </note>
          <note>
            Det finns även en annan aspekt. Det finns människor som inte
            vill göra värnplikt. De vägrar göra värnplikt. Trots situationen
            i Sverige där vi egentligen inte har råd att låta alla göra värnplikt,
            låter vi dem som vägrar göra värnplikt sitta i fängelse för den
            sakens skull. Detta sker fortfarande i dag, år 1995, i
          </note>
          <note>
            Sverige. Jag tycker att det är en skam för Sverige att vi år
            1995 har politiska fångar som sitter i fängelse för sina åsikters
            skull.
          </note>
          <note>
            Det skulle gå alldeles utmärkt att ändra på det här.
          </note>
          <note>
            Vi skulle kunna införa ett system som är mera likt det danska
            och mera anpassat till verkligheten och till den hotbild vi har
            i dag. Detta skulle ske till de kostnader som vi faktiskt skulle
            kunna klara av att bära för de hot som möter oss i dag även på
            den militära sidan.
          </note>
          <note>
            Miljöpartiet har skrivit motioner om att införa en frivillig
            värntjänst i stället för tanken om den allmänna tvångsvisa värnplikten
            som i dag fortfarande dominerar dogmatiskt. Vårt förslag innebär
            att i stället för att hota med fängelsestraff skall man ha en
            morot som innebär att de som utför värntjänst får räkna det som
            en merit, t.ex. vid intagning till högskolan. Man skulle också
            kunna ha ett system där det inte bara är den militära sidan som
            dominerar. De andra hoten som är mer verkliga, som Annika Nordgren
            tidigare talade väldigt mycket om, får dominera värntjänsten.
          </note>
          <note>
            Den militära sidan kan vi med fördel avveckla.
          </note>
          <note>
            Jag vill även kortfattat ta upp det hyckleri som jag tycker präglar
            mycket av försvarsdebatten i Sverige.
          </note>
          <note>
            Det tycker jag syns mycket tydligt i den här debatten i dag.
            Det gäller Moderaterna, Socialdemokraterna -
          </note>
          <note>
            t.ex. Jörgen Persson som nu åter kommer in i kammaren - och Folkpartiet.
            Man säger t.ex. att man vill avveckla de antipersonella minorna.
            Man säger att man jobbar hårt internationellt för detta och att
            man har förhandlare utomlands som driver den här frågan.
          </note>
          <note>
            Man säger att Sverige står för fred i världen, men att här i
            Sverige skall vi inte avveckla innan alla andra också gör det.
            Det är ett oerhört hyckleri.
          </note>
          <note>
            Det skulle faktiskt inte bli sämre på något sätt om vi skulle
            avveckla. Det vore en seger med varje land som avvecklar de antipersonella
            minorna och hindrar eventuella framtida fruktansvärda skador på
            människor. Varje land som avvecklar är det en seger för fredstanken.
            Det är vansinnigt att ha minor som sliter sönder kropp och ben
            och lemlästar människor. Det måste man få bort. Men det klarar
            inte riktigt majoriteten här i Sveriges riksdag av. Man väljer
            att hyckla i stället. Jag tycker faktiskt att det är ganska skamligt.
          </note>
          <note type="speaker">
            Anf. 100 TOMAS ENEROTH (s)
          </note>
          <note>
            Fru talman! Som varudeklaration för eventuella åhörare vill jag
            påannonsera att mitt anförande i stort kommer att behandla totalförsvarsplikten
            och de problem som uppstår, främst under utbildningstiden för
            värnpliktiga.
          </note>
          <note>
            I detta land har vi nämligen några alldeles speciella lagar,
            de s.k. pliktlagarna, som reglerar medborgarnas skyldighet att
            delta i totalförsvaret i någon form.
          </note>
          <note>
            Det är med pliktlagars hjälp som unga män tas ut till grundutbildning
            och krigsplacering i försvaret, och det är med pliktlagars hjälp
            som vi alla kan bli skyldiga att delta som stöd åt räddningstjänsten.
            Det är bra, och det är i många fall ett nödvändigt inslag för
            att upprätthålla en god försvarsförmåga eller en effektiv räddningstjänst.
          </note>
          <note>
            Principiellt kan man påstå att just det faktum att man tar medborgare
            i anspråk med pliktlag är en ganska allvarlig inskränkning i det
            dagliga civila livet.
          </note>
          <note>
            Därför bör sådant ske endast i de fall då det verkligen är motiverat,
            oftast av försvarspolitiska skäl. Just principerna bakom pliktlagarna
            skall vi ha i åtanke när vi diskuterar grundutbildningen inom
            totalförsvaret.
          </note>
          <note>
            De som tas ut till grundutbildning inom totalförsvaret tvingas
            ofta avbryta studier eller arbete för att fullgöra sin plikt.
            Syftet med plikttjänstgöringen är naturligtvis att man efter utbildningen
            skall fylla en plats i krigsorganisationen. I pliktutredningen
            betonades starkt vikten av att utbildningen inte skall vara längre
            eller mer omfattande än nödvändigt för att fullt upp motsvara
            de krav som ställs i krigsorganisationen eller i den krigsplacering
            man får.
          </note>
          <note>
            Detta uppfylls inte alltid. I vissa fall uppfylls det inte alls.
            Vi kan konstatera att många av dem som fullgör militärtjänstgöring
            i 7,5 eller ända upp till 18
          </note>
          <note>
            månader, inte får plats i krigsorganisationen efter avslutad
            utbildning. Deras uppgifter under militärtjänstgöringen har i
            många fall inte ens varit riktade mot en krigsplacering. Stora
            delar av utbildningstiden har endast inneburit att man ersatt
            anställd personal med värnpliktiga; de som i värnpliktskretsar
            brukar kallas för grå arbetskraft.
          </note>
          <note>
            Man har med andra ord knappast tagits ut med pliktlag till lång
            utbildning enbart med hänsyn till krigsorganisationens behov utan
            lika ofta med hänsyn till behov av servicefunktioner inom försvarsmakten.
          </note>
          <note>
            Detta styrks av krigsplaceringstalen från förbanden som i många
            fall ligger långt under 20 %.
          </note>
          <note>
            För vissa värnpliktiga innebär detta att utbildningen kan innebära
            sex veckors allmän militär utbildning, fyra veckors befattningsutbildning
            och 35 veckors upprepade s.k. övningsmoment, vilket i en del fall
            kan innebära gräsklippning, förrådsarbete och arbete i telefonväxel.
            Utöver dem som inte får någon krigsplacering finns det grundutbildade
            som visserligen får en krigsplacering, men knappast en som står
            i rimlig proportion till den utbildning som man under pliktlag
            tvingats genomgå.
          </note>
          <note>
            Även här kan man alltså starkt ifrågasätta om pliktutredningens
            tankar om utbildning efter behov faktiskt uppfylls.
          </note>
          <note>
            Det kan inte vara rimligt att statsmakterna använder pliktlag
            till utbildning som inte ens slutar i en krigsplacering. En så
            allvarlig inskränkning i medborgarnas vardagsliv måste motiveras
            med en utbildning som är av hög kvalitet och ger en specifik uppgift
            i händelse av krig eller kris.
          </note>
          <note>
            Jag anser att detta är en viktig fråga. Därför har jag motionerat
            i frågan. Försvarsutskottet har i sitt betänkande, som behandlats
            i dag, också yttrat sig över min motion. Motionen har behandlats
            väl av utskottet så till vida att man i betänkandet säger att
            man förutsätter att regeringen, försvarsmakten och totalförsvarets
            pliktverk, följer upp i vilken omfattning som grundutbildningen
            leder till krigsplacering.
          </note>
          <note>
            Det är bra och nödvändigt. Men det är också nödvändigt att man
            har den principiella inställningen klar för sig när man diskuterar
            såväl mobiliserings- och förplägnadsförband som de olika planer
            om att utbilda delar av utbildningsreserven som man har nämnt
            i debatten.
          </note>
          <note>
            När det gäller detta skall man enligt min uppfattning inte påbörja
            större utbildningssatsningar av utbildningsreserven om det inte
            kan anses motiverat av krigsorganisationens behov. Allmänt tal
            om vikten av att alla deltar i försvaret eller att man därigenom
            underlättar rekryteringen till hemvärnet, tycker jag är mindre
            lyckat i sammanhanget.
          </note>
          <note>
            Avslutningsvis vill jag säga att om vi i längden skall kunna
            motivera att en allt mindre del av årskullen av unga män tas ut
            till grundutbildning, måste utbildningstiden upplevas som meningsfull
            och rationell. Ineffektiv och meningslös utbildningstid är slöseri
            med skattepengar och måste, både av besparingsskäl och av ekonomiska
            skäl, tas bort ur grundutbildningen.
          </note>
          <note>
            Detta hade jag hoppats att utskottet skulle nämna i sitt betänkande.
            Jag hoppas att det faktum att argumentationen uteblivit ur betänkandet
            inte har någon annan orsak än att det tas för självklart att så
            skall vara fallet. Tack!
          </note>
          <note type="speaker">
            Anf. 101 GUDRUN LINDVALL (mp)
          </note>
          <note>
            Fru talman! Hoten och hotbilden har ju diskuterats mycket i den
            här försvarsdebatten. Från miljöpartiets sida har vi klart deklarerat
            att för oss är inte krigshotet det största hotet.
          </note>
          <note>
            Mitt engagemang i politiken handlar i första hand om miljöområdet.
            Jag ser här ett stort hot för framtiden.
          </note>
          <note>
            I budgetpropositionen kan man konstatera att det finns ungefär
            tvåtusen definierade miljöskadade platser här i landet. På vissa
            platser finns kemikalier som läcker och kommer ut i ett kretslopp
            och påverkar människor. Detta är ett hot som måste tas på allvar.
          </note>
          <note>
            Vi anslår i år 65 miljoner kronor för att sanera den typen av
            miljöskadade områden. På grund av det statsfinansiella läget har
            regeringen valt att minska anslaget från 75 till 65 miljoner kronor.
            Det är betydligt mindre än vad som egentligen skulle behöva anslås;
            20 miljarder är lågt räknat.
          </note>
          <note>
            En tidigare socialdemokratisk ledare, som tyvärr citeras mycket
            sällan här i kammaren numera, nämligen Olof Palme, har sagt att
            politik är att vilja. Politik är verkligen en fråga om vad man
            vill. Vad vill man satsa på? Vad anser man vara angeläget? Vad
            tycker man att pengar skall användas till?
          </note>
          <note>
            Mot bakgrund av det statsfinansiella läget föreslår regeringen
            vidare att ett anslag skall minskas med 30
          </note>
          <note>
            miljoner kronor; det gäller kalkning. En verksamhet som tyvärr
            är nödvändig i dag eftersom försurningsproblemet är lika stort
            nu som för 20 år sedan. Det accelererar dessutom. Det är ett miljöhot
            som också kommer att drabba människor. Försurade marker ger ifrån
            sig metaller; de hamnar i brunnar och så småningom i små barn.
            Små barn tål inte metaller; aluminium är ett exempel. Det är ett
            rejält hot.
          </note>
          <note>
            Mot bakgrund av det statsfinansiella läget föreslår regeringen
            minskning av ytterligare ett anslag med
          </note>
          <note>
            37,5 miljoner kronor. Det gäller miljöforskningen.
          </note>
          <note>
            Genom miljöforskningen skall vi kunna ta fram underlag för att
            fatta politiska beslut i de frågor som handlar om miljön. Om vi
            sparar på det området innebär det ett rejält hot för framtiden.
          </note>
          <note>
            Vi i miljöpartiet anser att det skall satsas stora pengar på
            miljöforskningen.
          </note>
          <note>
            Vi vet t.ex. att en ny grupp miljögifter, s.k. hormongifter,
            är på väg. Det är exempelvis ftalater som finns i plaster, DEHP
            som finns i PVC-plast osv.
          </note>
          <note>
            Dessa ämnen är oerhört obehagliga. De påminner i strukturen om
            hormoner och lurar kroppen. De hotar faktiskt något så centralt
            som det manliga könsorganet. Små pojkar utvecklas nämligen inte
            till fullgoda män eftersom dessa hormongifter påverkar hormonsystemet.
            De ser ut som det kvinnliga könshormonet östrogen.
          </note>
          <note>
            Minskar vi pengarna till miljöforskningen, minskar vi också möjligheterna
            att reellt kunna balansera det hot som ligger i att inte komma
            till rätta med miljöproblemen.
          </note>
          <note>
            Anf. 102 ANDRE VICE TALMANNEN
          </note>
          <note>
            Vi diskuterar försvarsutskottets betänkande. Försvarsutskottet
            hanterar inte miljöfrågorna på det sättet.
          </note>
          <note type="speaker">
            Anf. 103 GUDRUN LINDVALL (mp)
          </note>
          <note>
            Fru talman! Vi menar att när vi undersöker vilka områden pengarna
            skall gå till måste vi ställa område mot område. Vi måste fundera
            på om de 60 miljarder, som vi den här budgetperioden lägger på
            försvaret, är rätt satsning i förhållande till att vi skär på
            andra vitala områden som också har att göra med ett mänskligt
            försvar för framtiden.
          </note>
          <note>
            Vi menar att vi i dag satsar fel. Vi satsar fel när vi binder
            upp pengar för militärt materiel. Vi måste koppla ihop frågorna.
            De militära frågorna måste kopplas ihop med andra former av hot,
            nämligen miljöhoten.
          </note>
          <note type="speaker">
            Anf. 104 KARIN WEGESTÅL (s)
          </note>
          <note>
            Fru talman! Jag antar att jag är den sista talaren och vill därför
            ta tillfället i akt och säga att jag tycker att vi har haft en
            bred och bra försvarsdebatt. Det är inte så ofta vi har försvarsdebatter.
          </note>
          <note>
            Många viktiga synpunkter har kommit fram, inte minst från miljöpartiet,
            när det gäller synen på den hotbild som vi skall ta ställning
            till och som kommer att ligga till grund för det försvarsbeslut
            som vi skall fatta nästa höst.
          </note>
          <note>
            Innan jag går in på området personalpolitik och värnpliktiga
            vill jag ta upp en del frågor som har tagits upp här i debatten.
          </note>
          <note>
            Först och främst vill jag påpeka att den summa som nämndes vad
            gällde budgeten, 60 miljarder per år, inte stämmer. De 60 miljarder
            som vi nu diskuterar för innevarande år omfattar ett och ett halvt
            år på grund av att budgetperioden har ändrats. En normal budget
            skulle omfatta 40 miljarder. I detta sammanhang vill jag passa
            på att påpeka att mer än hälften utgörs av kostnader för personal,
            värnpliktiga och övningsverksamhet, ungefär en tredjedel för försvarsmateriel
            och resten för byggnader och anläggningar.
          </note>
          <note>
            Jag vill också påpeka att Försvaret är med och sparar i den situation
            som vi nu befinner oss i. Försvaret sparar fram till år 2000 nära
            8 miljarder utöver de besparingar som kan komma att ingå i höstens
            försvarsbeslut.
          </note>
          <note>
            Det militära försvaret är inte utbytbart mot social verksamhet.
            Det är faktiskt 75-80 % av svenska folket som vill att Sverige
            skall kunna försvara sig mot ett väpnat angrepp. De anser att
            det militära försvaret ingår i det svenska trygghetssystemet.
            Jag tror att vår uppfattning här i kammaren om försvarsfrågorna
            stämmer ganska väl överens med den undersökning som Styrelsen
            för psykologiskt försvar gör en gång per år, ur vilken jag har
            hämtat dessa siffror.
          </note>
          <note>
            På grund av att Försvaret befinner sig i en situation som kräver
            stora förändringar lever personalen under mycket osäkra förhållanden.
            Sedan 1992 har antalet yrkesofficerare minskat med 1 200 och antalet
            civilanställda med 3 000. Det kommer att bli fler.
          </note>
          <note>
            Antalet anställda har anpassats till en minskad organisation.
          </note>
          <note>
            Nu pågår ett arbete i Försvarsdepartementet med den långsiktiga
            personalförsörjningen. Det är viktigt att man tar hänsyn till
            hur personalen har det under de villkor som gäller. Det finns
            många problem när det t.ex. gäller att få en lämplig åldersfördelning
            i officerskåren.
          </note>
          <note>
            Utskottet har uttryckt att reservofficerssystemet är mycket viktigt,
            inte minst med tanke på att man vid behov och inom rimlig tid
            skall kunna utöka krigsförbanden och höja deras krigsduglighet.
            Frågorna om personalförsörjningen kommer att bli mycket viktiga
            i det kommande försvarsbeslutet.
          </note>
          <note>
            Minskningen av civilanställda hänger mycket samman med grundutbildningen
            för mobiliseringsoch förplägnadsvärnpliktiga. Tomas Eneroth tog
            på ett så bra sätt upp frågan om den nya pliktlagen som träder
            i kraft den 1 juli, så jag hoppar över den. Men jag vill ändå
            säga att det pågår en utredning om mobiliserings- och förplägnadsvärnpliktiga
            som skall vara färdig den 30 juni. Frågan om krigsplacering kommer
            att tangeras i utredningen, så den frågan är också under beredning.
          </note>
          <note>
            Jag vill ta upp en viktig fråga om kvinnorna. I den nya pliktlagen
            kommer kvinnor att frivilligt kunna genomgå en antagningsprövning
            för inskrivning för värnplikt eller civilplikt. Den kvinna som
            skrivs in blir skyldig att fullgöra sin utbildning och även att
            tjänstgöra under förhöjd beredskap enligt precis samma villkor
            som gäller för de manliga värnpliktiga.
          </note>
          <note>
            Det lät på Eva Flyborg som om en annan bedömning gäller för kvinnorna.
            Men om de har anmält sitt intresse, blir de bedömda på samma grunder.
            De blir uttagna till en befattning. Om de inte blir uttagna till
            utbildning kommer de, precis som männen, att placeras i utbildningsreserven.
          </note>
          <note>
            Just nu går det ut en information till alla unga kvinnor, som
            fyller 17 år, om möjligheten att i och med den nya lagen göra
            totalförsvarsplikt. Vi kan därför inte i dagens läge säga hur
            stort intresset är.
          </note>
          <note>
            Ur jämställdhetssynpunkt hade det naturligtvis varit mycket bättre
            om män och kvinnor kunde behandlas precis lika, dvs. om vi hade
            haft samma pliktlag för båda könen. Men den nya pliktlagen kommer
            att ge bättre möjligheter att bedöma om det är lämpligt och möjligt
            att göra en ytterligare breddning av underlaget för totalförsvaret.
            Det är väldigt viktigt att man får bort den enkönade miljön, som
            värnplikten och Försvaret över huvud taget har varit hittills.
          </note>
          <note>
            De unga kvinnor som nu har genomgått grundutbildning och officersutbildning,
            vilket de också tidigare har kunnat göra, är inom Försvaret mycket
            goda föredömen för de kvinnor som kommer dit. De har tillfört
            den militära utbildningen mycket.
          </note>
          <note>
            I och med den nya lagen kommer möjligheten att göra vapenfri
            tjänst att bli mycket vidare. Det innebär att möjligheterna blir
            mycket större att genomföra den på ett enkelt sätt, vilket borde
            minimera antalet totalvägrare. Det finns en utredning om straff
            och påföljder i detta sammanhang. I och med att det nu ges ändrade
            förutsättningar är det viktigt att påföljden kan bli en annan.
            Men vi har inte velat föregå händelserna utan avvaktar utredningen.
          </note>
          <note>
            Förslaget om värntjänst innehåller mycket som är bra, men det
            finns nu en ny pliktlag som vi först vill utvärdera. Därför tar
            vi inte ställning till förslaget nu.
          </note>
          <note>
            Jag yrkar bifall till utskottets hemställan och avslag på reservationerna
            36, 37 och 38.
          </note>
          <note>
            Anf. 105 GUDRUN LINDVALL (mp) replik
          </note>
          <note>
            Fru talman! Om jag sade något annat än att de 60
          </note>
          <note>
            miljarderna gällde budgetperioden, så ber jag om ursäkt, för
            det var vad jag avsåg. De siffror som jag läste upp, som handlar
            om minskning av anslag till miljöområdet, gällde också budgetperioden,
            dvs. ett och ett halvt år. Så där är vi helt överens.
          </note>
          <note>
            Anf. 106 EVA GOES (mp) replik
          </note>
          <note>
            Fru talman! Karin Wegestål har gett en bra redogörelse för vad
            man vill göra för insatser. Det framkom kanske inte att jag har
            upprepat den partimotion som vi har väckt om en krisplaneringsgrupp
            för omställning av den militära industrin till civil industri.
          </note>
          <note>
            Har Karin Wegestål något svar på frågan om det är något sådant
            förslag på gång i departementet?
          </note>
          <note>
            Anf. 107 KARIN WEGESTÅL (s) replik
          </note>
          <note>
            Fru talman! Jag vet inte om jag uppfattade frågan rätt. I samband
            med den nya lagen kommer möjligheten att göra civilplikt att diskuteras.
            Detta har inte kommit i gång ännu, därför att det förslag som
            ligger innebär att man skall använda sig av det antal som har
            begärt vapenfri tjänst men att de i framtiden kan få andra uppgifter.
            Det har kommit fram mycket, bl.a. i frågan om värntjänst, som
            skulle vara möjligt att använda i just civilpliktsutbildningen.
          </note>
          <note>
            Anf. 108 EVA GOES (mp) replik
          </note>
          <note>
            Fru talman! Tack för svaret. Men möjligheten att göra civil tjänst
            handlar ju om den militära delen.
          </note>
          <note>
            Jag tänker t.ex. på Bofors, där man går in med krisgrupper på
            samma sätt som man har gjort inom den vanliga företagsamheten.
            Vi kan ju inte fortsätta att ha en så stor försvarsindustri, som
            ju är mycket större än den man har i Norge, Danmark och Finland,
            utan vi kommer att tvingas göra omställningar i industrin. Finns
            det då några funderingar på någon krisplaneringsgrupp eller liknande?
          </note>
          <note type="speaker">
            Anf. 109 KARIN WEGESTÅL (s)
          </note>
          <note>
            Fru talman! Det är alldeles riktigt att det är på det sättet.
            Utvecklingen går just i den riktning som Eva
          </note>
          <note>
            Goes här tar upp. Naturligtvis är företagen angelägna om att
            själva kunna finna former för att lägga om den minskade verksamheten
            i den militära industrin. Eftersom möjligheterna till avsättning
            kommer att minska, både inom och utanför Sverige, håller detta
            arbete på att utvecklas, enligt vad jag har erfarit.
          </note>
          <note>
            Anf. 110 EVA FLYBORG (fp) replik
          </note>
          <note>
            Fru talman! Det är många som delar tanken på kvinnors rätt till
            att delta på lika villkor i det militära försvaret. Men Karin
            Wegestål talade om en frivillighet för kvinnor att göra militär
            försvarsplikt. Det är bra och det är en förbättring, men det är
            här som det blir fel i synsättet, tycker jag. Rättigheter måste
            också sammankopplas med skyldigheter. Annars cementerar man bara
            föreställningen om att män och kvinnor tillhör olika världar och
            har olika uppgifter i samhället. Det skall inte vara en frivillighet.
            Det måste vara en skyldighet.
          </note>
          <note>
            Anf. 111 KARIN WEGESTÅL (s) replik
          </note>
          <note>
            Fru talman! Vi har alldeles nyligen fattat beslut om en ny pliktlag,
            som träder i kraft nu den 1 juli. Vi har inte kunnat gå ut med
            någon information, och vi inte vet vad det kommer att resultera
            i när det gäller flickornas intresse. Men om alla flickor anmäler
            sig, löser sig det problem som Eva Flyborg tar upp. Om de inte
            gör det, tycker jag inte att vi skall vara så otåliga. Vi skall
            låta dem få chansen, precis som de flickor har fått som har kunnat
            genomgå en officersutbildning i Försvaret.
          </note>
          <note>
            Vi borde kunna enas kring att vi skall titta på detta och se
            vad det finns för möjligheter för framtiden.
          </note>
          <note>
            Anf. 112 EVA FLYBORG (fp) replik
          </note>
          <note>
            Fru talman! Karin Wegestål sade att vi skall se på resultatet
            längre fram, på vad Försvarsberedningen kommer fram till och att
            vi redan har fattat ett beslut.
          </note>
          <note>
            Men kompletteringspropositionen är ju ett exempel på när vi går
            in och intervernerar med ändringar innan besluten egentligen har
            trätt i kraft. Så det tycker jag inte är något skäl, speciellt
            inte från socialdemokraterna.
          </note>
          <note>
            Att vi någon gång fattar beslut och ändrar oss är ju vad vi är
            här för att göra.
          </note>
          <note>
            Anf. 113 KARIN WEGESTÅL (s) replik
          </note>
          <note>
            Fru talman! Det ligger ett gediget arbete bakom den lagstiftning
            som nu har antagits och som träder i kraft den 1 juli. Jag tycker
            inte att man skall ha så bråttom att man inte kan se vad den nya
            lagstiftningen kan få för följder innan man utvärderar den och
            ser om det behövs några förändringar. Det är väl ändå en rimlig
            ordning att arbeta på det sättet.
          </note>
          <note type="speaker">
            Anf. 114 SIGGE GODIN (fp)
          </note>
          <note>
            Fru talman! Det finns fortfarande en klar uppfattning att hela
            Sverige skall försvaras. I det ekonomiska läge som Sverige befinner
            sig i är det självklart att även Försvaret måste bantas. Men frågan
            blir då hur det svenska försvaret skall se ut och hur det skall
            vara organisierat. I min motion om grundutbildningen vid
          </note>
          <note>
            KA 5 i Härnösand har jag även i år ställt frågan om ifall inte
            KA 5 skulle kunna utökas med luftvärn.
          </note>
          <note>
            Mellannorrland har en avgörande betydelse för hur
          </note>
          <note>
            Sverige skall kunna försvara sig vid en invasion från norr, oavsett
            om den kommer från kusten eller från det norra inlandet. Hur skall
            förnödenheter och förstärkningar kunna transporteras upp till
            övre Norrland? Hur skall elförsörjningen till södra Sverige kunna
            bibehållas? Sveriges veka liv avgör om hela landet kan försvaras.
            Frågorna är många, och jag förutsätter att Försvarsberedningen
            tar ställning till dessa och andra viktiga frågor. Det är därför
            av avgörande betydelse att grundutbildningen vid KA 5 inte läggs
            ner under 1997.
          </note>
          <note>
            Ett avgörande skäl är också att överväga frågan om hur marinen
            skall vara lokaliserad. KA 5 utbildar soldater för att försvara
            100 mil kust. Rimligen borde då marinen överväga om inte den marina
            utbildningen borde spridas med minst en enhet i varje hav. Därmed
            skulle också de hundra milen i norr få ett bibehållet skydd.
          </note>
          <note>
            Fru talman! I budgetpropositionen ägnas miljöfrågorna stort utrymme.
            Det tycker jag är väldigt bra.
          </note>
          <note>
            Men är det då inte rimligt att väga in dem när man diskuterar
            den framtida marina utbildningen? Kan den genomföras på nuvarande
            orter utan att miljön kränks? Är det inte rimligt, om man menar
            något med miljöhänsyn, att man också väger in miljökonsekvenserna
            vid ett nytt försvarsbeslut? Att tillvarata de goda och miljömässigt
            fördelaktiga utbildningsbetingelserna i Härnösand anses inte vara
            så väsentligt att beslutet om en avveckling av grundutbildningen
            kan prövas i Försvarsberedningen. Varför ägnar då regeringen miljöfrågorna
            så stor plats? Min fråga blir också: Var står Centern, Vänsterpartiet
            och Miljöpartiet i dessa frågor?
          </note>
          <note>
            Jag har vid ett flertal tillfällen ställt frågan om ifall det
            inte är dags att förlägga utbildningen vid marinen till de förband
            som ekonomiskt och försvarsmässigt kan ge den bästa utbildningen,
            med andra ord att låta förbanden lämna en offert. Frågan har prövats
            tidigare, men vissa förband har inte velat vara med och offerera
            och därmed har inte heller ekonomin fått spela någon roll för
            marinen.
          </note>
          <note>
            Nedläggningen av grundutbildningen vid KA 5
          </note>
          <note>
            enligt försvarsutskottets förslag innebär inte att stora besparingar
            kan göras innan Försvarsberedningen blir klar. I beslutet har
            inte vägts in vad som händer med personalen vid en nedläggning.
            Kan utbildningen verkställas fram till avvecklingen, eller tvingas
            man hyra in personal från andra marina förband? Så är också fallet
            när det gäller den civila personalen. Vilka fördyringar uppstår
            genom att KA 5 rycks ur sitt sammanhang? Vilka försvarsmässiga
            överväganden uteblir eftersom man inte väger in KA 5 i det slutliga
            försvarsbeslutet.
          </note>
          <note>
            Fru talman! Dylika beslut i Sveriges riksdag späder enbart på
            politikerföraktet. Utan grundliga överväganden läggs utbildningen
            vid KA 5 ned. Jag betvivlar att man tar hänsyn till helheten när
            man inte vågar lägga alla korten på bordet och fatta det totala
            försvarsbeslutet i ett sammanhang.
          </note>
          <note>
            Fru talman! I majoritetens skrivning om KA 5 förordar man en
            nedläggning samtidigt som man i kommande försvarsbeslut skall
            överväga användningen av utbildningsresurserna i form av övningsområden
            och anläggningar.
          </note>
          <note>
            Hur skall detta gå till? Vilken personal stannar kvar och väntar
            på att regeringen och marinledningen kommer förbi och spikar igen
            förläggningar och övningsutrymmen? Ingen klok människa sitter
            och väntar på att bli arbetslös. Man gör ju allt för att hitta
            ett nytt jobb eller för att flytta från orten. Jag håller med
          </note>
          <note>
            Karin Wegestål om att personalen far illa, och frågan är hur
            illa man tänker tvinga dem att fara.
          </note>
          <note>
            I reservation 21 redovisas, förutom det jag har framfört, att
            KA 5 är landets enda marina utbildningsanstalt som kan bedriva
            vinterutbildning. Där redovisas också att förbandet utgör en resurs
            i det fredstida sjöräddningsarbetet. Tilläggas kan att miljöarbetet
            till sjöss efter Norrlandskusten också behöver förbandets resurser.
            Att i det läget låta bli att pröva frågan i kommande försvarsbeslut
            är egendomligt, för att inte säga oförsvarbart.
          </note>
          <note>
            Fru talman! Med detta instämmer jag med reservanterna i reservation
            21.
          </note>
          <note>
            Anf. 115 EVA GOËS (mp) replik
          </note>
          <note>
            Fru talman! Sigge Godin frågar vad Miljöpartiet har sagt när
            det gäller KA 5. Han vet mycket väl att
          </note>
          <note>
            Miljöpartiet har väckt en motion till riksdagen om att bilda
            två miljövärnsregementen i Sverige fram till
          </note>
          <note>
            1998. Han vet att jag har föreslagit i en motion att ett av dessa
            regementen, ett marint sådant, skulle kunna förläggas till KA
            5 i Härnösand, därför att det ligger väldigt bra till.
          </note>
          <note>
            Jag undrar vad Sigge Godin skall göra för att kunna påverka Försvarsberedningen,
            dit frågan om miljövärnsregementena har hänförts, när man som
            Folkpartiet gör, hoppar av? Hur skall man då kunna påverka framtiden
            och satsa på miljövärnsregementen?
          </note>
          <note>
            Anf. 116 SIGGE GODIN (fp) replik
          </note>
          <note>
            Fru talman! Låt mig bara konstatera att Miljöpartiet inte står
            bakom den reservation, där man vill att
          </note>
          <note>
            Försvarsberedningen skall se på den här frågan.
          </note>
          <note>
            Anf. 117 EVA GOËS (mp) replik
          </note>
          <note>
            Fru talman! Sigge Godin vet mycket väl att vi tycker att detta
            är ett krampaktigt sätt att hålla sig kvar vid den militära delen.
            Vi vill överföra militär kompetens och kunnande till civil användning.
          </note>
          <note>
            Vi har visat på en vision av vad den här jorden kräver av oss
            människor, och det är inte ett ökat försvar. Det finns andra hot,
            ett utvidgat hot och ett miljöhot. Det finns också orättvisor
            i världen och fattigdom som vi skall bekämpa, och därmed minskar
            vi också krigsriskerna.
          </note>
          <note type="speaker">
            Anf. 118 LENNART ROHDIN (fp)
          </note>
          <note>
            Fru talman! Försvarsministern höll för ett par timmar sedan en
            lovsång till den demokratiska debatten. Hans eget bidrag till
            denna var ett hejdlöst utfall mot Folkpartiet: "Spara!" Till sist
            fanns det inte längre kvar någon replikrätt.
          </note>
          <note>
            Han frågade varför Folkpartiet inte begär att få diskutera ett
            svenskt medlemskap i NATO? Svaret, som jag vill ha antecknat till
            protokollet, är väldigt enkelt:
          </note>
          <note>
            Därför att Folkpartiet inte anser att det är aktuellt med ett
            svenskt NATO-medlemskap och därför att vi helt enkelt inte åstundar
            något svenskt NATO-
          </note>
          <note>
            medlemskap. Hade vi gjort det skulle vi inte ha rest frågan i
            Försvarsberedningen, som definitivt inte är rätt forum.
          </note>
          <note>
            Försvarsministern har med sitt framträdande här i dag bekräftat
            att han vill ha ensamrätten att bestämma vad övriga partier egentligen
            tycker och därmed också bekräftat grunderna för vårt ställningstagande
            i Försvarsberedningen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            7 § Beredskapsbudget
          </note>
          <note>
            Föredrogs
          </note>
          <note>
            Försvarsutskottets betänkande 1994/95:FöU5
          </note>
          <note>
            Beredskapsbudget (prop. 1994/95:100 delvis)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            FöU4 Försvarspolitiken 1995/96
          </note>
          <note>
            Mom. 2 (Sveriges säkerhetspolitiska miljö och dess konsekvenser
            för försvaret)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            66 för res. 2
          </note>
          <note>
            25 för res. 1
          </note>
          <note>
            195 avstod
          </note>
          <note>
            63 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            201 för utskottet
          </note>
          <note>
            65 för res. 1
          </note>
          <note>
            22 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 22 c, 15 v, 16 mp, 9 kds
          </note>
          <note>
            För res. 1: 65 m
          </note>
          <note>
            Avstod: 22 fp
          </note>
          <note>
            Frånvarande: 22 s, 15 m, 5 c, 4 fp, 7 v, 2 mp, 6
          </note>
          <note>
            kds
          </note>
          <note>
            Mom. 5 (folkomröstning efter regeringskonferensen år
          </note>
          <note>
            1996)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            31 för res. 4
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 65 m, 22 c, 22 fp, 9 kds
          </note>
          <note>
            För res. 4: 15 v, 16 mp
          </note>
          <note>
            Frånvarande: 22 s, 15 m, 5 c, 4 fp, 7 v, 2 mp, 6
          </note>
          <note>
            kds
          </note>
          <note>
            Mom. 11 (besparingsinriktning)
          </note>
          <note>
            1. utskottet
          </note>
          <note>
            2. res. 6 i motsvarande del (m)
          </note>
          <note>
            3. res. 7 (fp)
          </note>
          <note>
            Förberedande votering:
          </note>
          <note>
            65 för res. 6
          </note>
          <note>
            22 för res. 7
          </note>
          <note>
            200 avstod
          </note>
          <note>
            62 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            200 för utskottet
          </note>
          <note>
            65 för res. 6
          </note>
          <note>
            22 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 22 c, 15 v, 15 mp, 9 kds
          </note>
          <note>
            För res. 6: 65 m
          </note>
          <note>
            Avstod: 21 fp, 1 mp
          </note>
          <note>
            Frånvarande: 22 s, 15 m, 5 c, 5 fp, 7 v, 2 mp, 6
          </note>
          <note>
            kds
          </note>
          <note>
            Mom. 21 (avbrytande av projektet Ubåt 2000 m.m.)
          </note>
          <note>
            1. utskottet
          </note>
          <note>
            2. res. 13 (v, mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            31 för res. 13
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 65 m, 22 c, 22 fp, 9 kds
          </note>
          <note>
            För res. 13: 15 v, 16 mp
          </note>
          <note>
            Frånvarande: 22 s, 15 m, 5 c, 4 fp, 7 v, 2 mp, 6
          </note>
          <note>
            kds
          </note>
          <note>
            Mom. 27 (anslag till Försvarsmakten m.m.)
          </note>
          <note>
            1. utskottet
          </note>
          <note>
            2. res. 15 i motsvarande del (m)
          </note>
          <note>
            3. res. 17 (v)
          </note>
          <note>
            4. res. 18 (mp)
          </note>
          <note>
            Förberedande votering 1:
          </note>
          <note>
            16 för res. 17
          </note>
          <note>
            17 för res. 18
          </note>
          <note>
            255 avstod
          </note>
          <note>
            61 frånvarande
          </note>
          <note>
            Kammaren biträdde res. 18.
          </note>
          <note>
            Förberedande votering 2:
          </note>
          <note>
            67 för res. 15
          </note>
          <note>
            17 för res. 18
          </note>
          <note>
            204 avstod
          </note>
          <note>
            61 frånvarande
          </note>
          <note>
            Kammaren biträdde res. 15.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            63 för res. 15
          </note>
          <note>
            46 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 22 c, 9 fp, 7 kds
          </note>
          <note>
            För res. 15: 63 m
          </note>
          <note>
            Avstod: 1 s, 13 fp, 15 v, 16 mp, 1 kds
          </note>
          <note>
            Frånvarande: 22 s, 17 m, 5 c, 4 fp, 7 v, 2 mp, 7
          </note>
          <note>
            kds
          </note>
          <note>
            Mom. 30 (delserie tre av JAS Gripen-projektet)
          </note>
          <note>
            1. utskottet
          </note>
          <note>
            2. res. 19 (v, mp)
          </note>
          <note>
            Votering:
          </note>
          <note>
            254 för utskottet
          </note>
          <note>
            32 för res. 19
          </note>
          <note>
            2 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 65 m, 22 c, 22 fp, 9 kds
          </note>
          <note>
            För res. 19: 1 s, 15 v, 16 mp
          </note>
          <note>
            Avstod: 2 s
          </note>
          <note>
            Frånvarande: 22 s, 15 m, 5 c, 4 fp, 7 v, 2 mp, 6
          </note>
          <note>
            kds
          </note>
          <note>
            Mom. 35 (beställningsbemyndigande för materiel m.m.)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            16 för res. 20
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 64 m, 22 c, 22 fp, 14 v, 9 kds
          </note>
          <note>
            För res. 20: 16 mp
          </note>
          <note>
            Frånvarande: 22 s, 16 m, 5 c, 4 fp, 8 v, 2 mp, 6
          </note>
          <note>
            kds
          </note>
          <note>
            Mom. 44 (grundutbildningen vid Norrlandskustens marinkommando)
          </note>
          <note>
            1. utskottet
          </note>
          <note>
            2. res. 21 (m, fp, kds, s)
          </note>
          <note>
            Votering:
          </note>
          <note>
            186 för utskottet
          </note>
          <note>
            100 för res. 21
          </note>
          <note>
            2 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 135 s, 1 m, 20 c, 15 v, 15 mp
          </note>
          <note>
            För res. 21: 4 s, 64 m, 1 c, 22 fp, 9 kds
          </note>
          <note>
            Avstod: 1 c, 1 mp
          </note>
          <note>
            Frånvarande: 22 s, 15 m, 5 c, 4 fp, 7 v, 2 mp, 6
          </note>
          <note>
            kds
          </note>
          <note>
            Görel Thurdin (c) anmälde att hon avsett att rösta nej men markerats
            ha avstått från att rösta.
          </note>
          <note>
            Rune Rydén (m) anmälde att han avsett att rösta nej men markerats
            ha röstat ja.
          </note>
          <note>
            Mom. 52 (antipersonella minor)
          </note>
          <note>
            1. utskottet
          </note>
          <note>
            2. res. 22 (c, v, mp)
          </note>
          <note>
            Votering:
          </note>
          <note>
            221 för utskottet
          </note>
          <note>
            58 för res. 22
          </note>
          <note>
            7 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 64 m, 18 fp, 7 kds
          </note>
          <note>
            För res. 22: 1 s, 1 m, 22 c, 2 fp, 15 v, 16 mp, 1
          </note>
          <note>
            kds
          </note>
          <note>
            Avstod: 5 s, 1 fp, 1 kds
          </note>
          <note>
            Frånvarande: 23 s, 15 m, 5 c, 5 fp, 7 v, 2 mp, 6
          </note>
          <note>
            kds
          </note>
          <note>
            Mom. 62 (försvarsindustriellt utlandssamarbete)
          </note>
          <note>
            1. utskottet
          </note>
          <note>
            2. res. 26 (mp)
          </note>
          <note>
            Votering:
          </note>
          <note>
            252 för utskottet
          </note>
          <note>
            31 för res. 26
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 65 m, 22 c, 19 fp, 9 kds
          </note>
          <note>
            För res. 26: 15 v, 16 mp
          </note>
          <note>
            Frånvarande: 24 s, 15 m, 5 c, 7 fp, 7 v, 2 mp, 6
          </note>
          <note>
            kds
          </note>
          <note>
            Mom. 109 (totalvägrares fängelsestraff)
          </note>
          <note>
            1. utskottet
          </note>
          <note>
            2. res. 36 (mp)
          </note>
          <note>
            Votering:
          </note>
          <note>
            248 för utskottet
          </note>
          <note>
            34 för res. 36
          </note>
          <note>
            3 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 65 m, 19 c, 21 fp, 7 kds
          </note>
          <note>
            För res. 36: 1 s, 1 c, 15 v, 16 mp, 1 kds
          </note>
          <note>
            Avstod: 2 c, 1 kds
          </note>
          <note>
            Frånvarande: 24 s, 15 m, 5 c, 5 fp, 7 v, 2 mp, 6
          </note>
          <note>
            kds
          </note>
          <note>
            Mom. 111 (ett könsneutralt uttagningssystem)
          </note>
          <note>
            1. utskottet
          </note>
          <note>
            2. res. 37 (fp)
          </note>
          <note>
            Votering:
          </note>
          <note>
            265 för utskottet
          </note>
          <note>
            20 för res. 37
          </note>
          <note>
            2 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 65 m, 22 c, 15 v, 15 mp, 9
          </note>
          <note>
            kds
          </note>
          <note>
            För res. 37: 20 fp
          </note>
          <note>
            Avstod: 1 fp, 1 mp
          </note>
          <note>
            Frånvarande: 22 s, 15 m, 5 c, 5 fp, 7 v, 2 mp, 6
          </note>
          <note>
            kds
          </note>
          <note>
            Mom. 112 (frivillig värntjänst)
          </note>
          <note>
            1. utskottet
          </note>
          <note>
            2. res. 38 (mp)
          </note>
          <note>
            Votering:
          </note>
          <note>
            271 för utskottet
          </note>
          <note>
            16 för res. 38
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 65 m, 22 c, 21 fp, 15 v, 9 kds
          </note>
          <note>
            För res. 38: 16 mp
          </note>
          <note>
            Frånvarande: 22 s, 15 m, 5 c, 5 fp, 7 v, 2 mp, 6
          </note>
          <note>
            kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FöU5 Beredskapsbudget
          </note>
          <note>
            Kammaren biföll utskottets hemställan.
          </note>
          <note>
            8 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 11 maj
          </note>
          <note>
            1994/95:485 av Ulla-Britt Hagström (kds) till justitieministern
            om hembränning
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 16 maj.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1994/95:203 Finansiering av medlemskapet
            i Europeiska unionen
          </note>
          <note>
            1994/95:Sk57 av Carl Bildt m.fl. (m)
          </note>
          <note>
            1994/95:Sk58 av Bo Lundgren m.fl. (m)
          </note>
          <note>
            1994/95:Sk59 av Isa Halvarsson och Karin Pilsäter
          </note>
          <note>
            (fp)
          </note>
          <note>
            1994/95:Sk60 av Mats Odell m.fl. (kds)
          </note>
          <note>
            1994/95:Sk61 av Ingvar Eriksson och Peter Weibull
          </note>
          <note>
            Bernström (m)
          </note>
          <note>
            1994/95:Sk62 av Ingvar Eriksson (m)
          </note>
          <note>
            1994/95:Sk63 av Ronny Korsberg och Roy Ottosson
          </note>
          <note>
            (mp)
          </note>
          <note>
            10 § Kammaren åtskildes kl.18.07.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 4 § anf. 24 (delvis), av tredje vice talmannen därefter
            t.o.m. 7 § anf. 77
          </note>
          <note>
            (delvis) och av andre vice talmannen därefter till sammanträdets
            slut..
          </note>
        </div>
      </body>
    </text>
  </TEI>
</teiCorpus>
