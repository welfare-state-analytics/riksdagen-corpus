<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199495</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199495</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--107</head>
          <docDate when="1995-05-17 00:00:00">1995-05-17 00:00:00</docDate>
        </div>
      </front>
      <body>
        <div>
          <note>
            19.00 - 20.02
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 11 maj.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1994/95:KU47
          </note>
          <note>
            Finansutskottets betänkande 1994/95:FiU22
          </note>
          <note>
            Lagutskottets betänkanden 1994/95:LU26, LU28 och
          </note>
          <note>
            LU29
          </note>
          <note>
            Utbildningsutskottets betänkanden 1994/95:UbU11-
          </note>
          <note>
            UbU15
          </note>
          <note>
            Arbetsmarknadsutskottets betänkande 1994/95:AU16
          </note>
          <note>
            Meddelande om samlad votering
          </note>
          <note>
            Förste vice talmannen meddelade att trafikutskottets betänkande
            TU22, utrikesutskottets betänkanden
          </note>
          <note>
            UU19, UU17 och UU18 samt socialförsäkringsutskottets betänkande
            SfU19.
          </note>
          <note>
            3 § Storstadsöverenskommelserna
          </note>
          <note>
            Föredrogs
          </note>
          <note>
            Trafikutskottets betänkande 1994/95:TU22
          </note>
          <note>
            Storstadsöverenskommelserna (prop. 1994/95:100
          </note>
          <note>
            delvis)
          </note>
          <note type="speaker">
            Anf. 1 SIVERT CARLSSON (c)
          </note>
          <note>
            Herr talman! Trafikutskottets betänkande nr 22
          </note>
          <note>
            behandlar bl.a. ytterligare statliga garantier, utöver de
          </note>
          <note>
            11,5 miljarder som redan beslutats, till den s.k. Dennisöverenskommelsen.
            Utskottet tillstyrker regeringens förslag om, denna gång, ytterligare
            822 miljoner kronor till Dennispaketet.
          </note>
          <note>
            Vi i Centern avstyrker förslaget, och jag vill redan nu yrka
            bifall till reservationerna nr 1 och 3 i betänkandet.
          </note>
          <note>
            Som utskottet anför är det nödvändigt att förbättra trafik- och
            miljöförhållandena i storstadsområdena.
          </note>
          <note>
            Skall vi klara miljön, och det måste vi göra, krävs det en serie
            av åtgärder. Säkert måste vi bygga ut vägnätet, framför allt i
            länets ytterområden. Men det handlar också om att bygga ut kollektivtrafiken,
            om att få fram miljövänliga bränslen, om minskat trafikbuller,
            om satsningar på ny motorteknik, om satsningar på järnvägstrafiken
            och om ökad kapacitet för den spårbundna trafiken.
          </note>
          <note>
            Det är allmänt vedertaget att vägtrafiken svarar för mer än hälften
            av alla luftföroreningar i Stockholms län. Avgaser drabbar mark,
            vatten, luft, människor och djur och, inte minst, vårt kulturarv.
          </note>
          <note>
            I de närmaste kommunerna runt Stockholms stad är pH-värdena i
            marken nu mycket låga. Ju närmare stadskärnan man kommer, desto
            lägre blir pH-värdet med åtföljande utfällningar av tungmetaller
            och andra ämnen som skadar växter, människor och djur.
          </note>
          <note>
            Mot denna bakgrund och med denna kunskap är det märkligt - nästan
            ofattbart, vill jag påstå - att man nu planerar för ett trafikpaket,
            inklusive ett antal stora trafikleder som ger såväl ökad trafik,
            ökade avgasmängder och ökade skador som mängder av olösta ekonomiska
            problem. Flera instanser menar att de av regering och riksdag
            uppsatta miljömålen inte kommer att klaras.
          </note>
          <note>
            Den planerade västerleden, som ekeröborna i en särskild folkomröstning
            sagt nej till, kommer på Mälaröarna att hota kulturmarker som
            bebotts i tusentals år.
          </note>
          <note>
            Självfallet får en österled allvarliga miljöeffekter på Djurgården.
            Lederna kommer, inte minst av ekonomiska skäl, att driva fram
            ett stort exploateringstryck mot bl.a. Mälaröarna, Vällingby-Grimstaområdet,
            Östermalm, Gärdet och delar av Djurgården och Nacka. Flera förvaltningar
            slår fast att kollektivtrafikresandet kommer att minska till följd
            av en österled. Detta är inte ett steg framåt - detta är ett steg
            bakåt.
          </note>
          <note>
            Det är, herr talman, förvånande att man inte ger sig tid att
            ta intryck från andra storstäders trafikplanering där man nu -
            exempelvis i Berlin men också i
          </note>
          <note>
            Belgien och på en del andra platser - är i full gång med att
            ompröva tidigare beslut om nya kringfartsleder. Varför gör man
            det? Jo, av den anledningen att man har kunnat se mycket negativa
            effekter i andra städer där trafikledsutbyggnaderna fortsatt.
          </note>
          <note>
            Utskottet anför att "osäkerhet råder kring Dennisöverenskommelsens
            genomförande och ekonomi".
          </note>
          <note>
            Det är mycket snällt sagt. Jag vill påstå att såväl genomförande
            som ekonomi befinner sig i uppenbar kris. Jag är inte förvånad.
            De ursprungliga planerna med bl.a. en mycket dålig lokal förankring
            var, och är, ohållbara.
          </note>
          <note>
            En trafiksatsning av det här slaget och av den här storleken
            förutsätter, menar jag, långsiktiga beslut, genomtänkta beslut
            och förankrade demokratiska beslut. Dennisöverenskommelsen uppfyller
            inte dessa krav. Ofullständigt beslutsunderlag, otillräcklig belysning
            av miljöeffekterna, dålig demokratisk förankring och dåligt ekonomiskt
            underlag är mera kännetecknande för den här överenskommelsen,
            vilket -
          </note>
          <note>
            inte förvånande - har lett fram till dagens situation med förseningar,
            krisekonomi och begäran om ytterligare pengar och statliga garantier.
          </note>
          <note>
            Situationen i dag är att planeringen av snabbspårvägen och förlängningen
            av tunnelbanan är försenade.
          </note>
          <note>
            Tredje spåret och utbyggnaden mellan Kallhäll och
          </note>
          <note>
            Kungsängen är försenade. En del av Haningeleden är försenad.
            Utbyggnaden av Ringen är, som utskottet skriver, kraftigt försenad,
            och utbyggnaden av Norra länken beräknas bli försenad ett år.
            Det innebär att den inte kan öppnas för trafik förrän 1999, i
            stället för som planerat 1997.
          </note>
          <note>
            Också införandet av vägtullar kommer att bli kraftigt försenat.
            Skall överenskommelsen följas kan tullarna på trafiken tas ut
            tidigast år 1999 i stället för år 1996, som tidigare förutsatts.
          </note>
          <note>
            Med högre realränta än beräknat, med betydligt högre byggkostnader
            än beräknat och med minskade och försenade intäkter från de planerade
            vägtullarna är risken nu mycket stor att låneskulden växer även
            efter det att motorlederna är färdigbyggda, vilket innebär att
            lånekostnaderna tar överhand och skattebetalarna får stå för i
            storleksordningen 20-25 miljarder kronor.
          </note>
          <note>
            Det är därför inte förvånande att utskottet nu ber regeringen
            att så snart som möjligt för riksdagen redovisa "en hållbar modell
            för hur planerade trafikoch miljöinvesteringar i Stockholmsområdet
            kan genomföras i för statsfinanserna kontrollerbara former".
          </note>
          <note>
            "Regeringen bör därvid överväga att införa en övre gräns för
            skuldsättningen i Dennisöverenskommelsen." Så säger utskottet.
            Jag instämmer. Men förvånande är att utskottet inte säger rent
            ut: Ompröva grunderna för Dennisöverenskommelsen! Inga nya och
            ytterligare statliga garantier.
          </note>
          <note>
            Ett sådant rakt och entydigt besked hade varit nyttigt för trafikplaneringen
            och hade bidragit till att lösa ett antal knutar av såväl politisk
            som ekonomisk art.
          </note>
          <note>
            Det hade inneburit en ny handlingsfrihet utan bundenhet till
            gamla ohållbara avtal. Det hade inneburit att man, som nu är fallet,
            hade sluppit jaga konstlade lösningar som tidigareläggning av
            biltullar, höjningar av biltullsavgiften, statligt övertagande
            av driften eller tillfällig regional bensinskatt, med svarthandel
            och andra problem som följd.
          </note>
          <note>
            Nej, herr talman, det är dags att inse realiteterna.
          </note>
          <note>
            Det är dags att rätta mun efter matsäck. Det är dags att släppa
            prestigen. Det är dags för omförhandling av
          </note>
          <note>
            Dennisöverenskommelsen - en omförhandling som bygger på realism,
            som är ekonomiskt hållbar, som är miljömässigt hållbar och som
            är demokratiskt förankrad.
          </note>
          <note>
            I en sådan uppgörelse bör varken Österleden eller
          </note>
          <note>
            Västerleden ingå. Ökad satsning bör ske på kollektivtrafiken
            och möjligen bör en förstärkt essingeled kompletterad med den
            sedan länge planerade Brommagrenen vara såväl en ekonomisk som
            en vettig trafiklösning för att klara behovet av förstärkta vägförbindelser
            mellan Stockholmsregionens södra och norra delar.
          </note>
          <note>
            Jag är övertygad om att det är möjligt att uppnå
          </note>
          <note>
            Dennisöverenskommelsens mål, ett bättre fungerande trafiksystem,
            till kostnader som är betydligt lägre än nu, när kostnaderna närmast
            okontrollerat skenar i väg, och med betydligt mindre förstörande
            ingrepp i miljön än nuvarande förslag innebär. Det fordras en
            omförhandling, och det bör regeringen ha styrka nog att tala om.
          </note>
          <note>
            Jag yrkar, herr talman, bifall till reservationerna nr 1 och
            3 och i övrigt bifall till hemställan i betänkandet.
          </note>
          <note type="speaker">
            Anf. 2 EVA ZETTERBERG (v)
          </note>
          <note>
            Herr talman! Valet i september 1994 visade på flera saker. En
            är att svenska folket ville ha en ny regering och en ny politik
            där rättvisa och en rättvis fördelning av våra resurser är en
            viktig beståndsdel.
          </note>
          <note>
            En annan sak för oss stockholmare och valet i
          </note>
          <note>
            Stockholm är miljöfrågorna. En stor del av stockholmsbefolkningen
            sade nej till Dennispaketet. Varför? Jo, därför att det anses
            bygga på felaktiga miljöpremisser och att hänsyn inte tas till
            miljön. Vi stockholmare har sagt nej till Dennispaketet.
          </note>
          <note>
            Det som låg till grund för den överenskommelse som träffades
            i Stadshuset när den nya majoriteten bildades var just att alla
            beslut skulle miljöprövas.
          </note>
          <note>
            Det är därför med stor förvåning man ser att regeringen har fortsatt
            förhandlingarna; det gäller också viljan att betala ut pengar
            till Dennisöverenskommelsen.
          </note>
          <note>
            I betänkandet talas det om en totalsumma på 36
          </note>
          <note>
            miljarder för Dennispaketet. Men vad är det som säger att det
            stannar vid det beloppet?
          </note>
          <note>
            Redan har vi sett att en rad investeringar av den typ som tas
            upp i Dennispaketet blir mer än 50 %
          </note>
          <note>
            dyrare. Redan har åtskilliga miljarder gått åt till projekteringar
            utan att det har hänt någonting.
          </note>
          <note>
            Jag menar att den omsorg om statens ekonomi som vi har på alla
            andra områden när vi talar om att vi måste skära i de offentliga
            utgifterna, definitivt måste gälla även på detta område. Det kan
            inte få kosta vad som helst. När det dessutom finns många instanser
            där vi stockholmare i allmänna val har talat om att det inte är
            den här typen av politiska handlingar vi efterfrågar, borde regeringen
            ta sig ytterligare en funderare.
          </note>
          <note>
            De remissinstanser som tagit upp frågan om Dennispaketet, exempelvis
            Naturvårdsverket och Koncessionsnämnden för miljöskydd, har konstaterat
            att infrastruktur med lång livslängd måste kunna främja uppkomsten
            av det framtida uthålliga samhället. Det gör inte motorvägar för
            bilism. Särskilt allvarligt blir det när motorvägarna skall byggas
            i storstäder där miljövänliga resealternativ finns - och det är
            de som skall byggas ut!
          </note>
          <note>
            I den miljökonsekvensbeskrivning som länsstyrelsen m.fl. har
            tagit fram säger statens eget institut,
          </note>
          <note>
            Väg- och transportforskningsinstitutet, att det vore förvånande
            om besluten om investeringsprogrammet gjorts utan att några känslighetsanalyser
            utförts och menar att man t.o.m. måste ifrågasätta om överenskommelsens
            mångmiljonsatsning - eller rättare sagt mångmiljardsatsning -
            är ekonomiskt försvarbar med tanke på att trafikproblemen i Storstockholm
            kan betraktas som relativt små.
          </note>
          <note>
            Herr talman! Jag vill hävda att det i dessa analyser fortfarande
            saknas visioner om miljövänliga alternativ som berör hela Stockholmsregionen
            - det handlar inte bara om innerstan. Vissa delar av det underlag
            som finns är analyserade, men det är mycket bristfälligt och helheten
            saknas. Det saknas framför allt ett utvecklat miljövänligt alternativ
            där satsningen helt ligger på kollektivtrafik och elektronisk
            kommunikation. Allt fler människor kan ju faktiskt pendla och
            behöver inte snabbt ta sig in till stan varenda dag.
          </note>
          <note>
            Jag vill också ta upp att detta inte bara är en fråga för miljön
            innanför tullarna. De som bor utanför tullarna i Stockholms kranskommuner
            har också rätt till en bättre miljö - boendemiljöer där man kan
            släppa ut barnen och där man inte bygger öster- och västerleder.
          </note>
          <note>
            De här nya motorvägarna förutsätter och kräver ökad biltrafik.
            Det innebär att bilåkandet ökar i hela vårt län. Det har klart
            konstaterats att med ytterligare trafik- och motorleder ökar bilismen.
            Det här är en utveckling som står i motsats till många miljöbeslut
            här i kammaren. Jag vill också hävda att det står i klar motsats
            till vad Sverige var med och tog beslut om i
          </note>
          <note>
            Rio; att ställa upp bakom en hållbar utveckling. Sverige var
            där pådrivande.
          </note>
          <note>
            I det här betänkandet handlar det framför allt om
          </note>
          <note>
            Denniöverenskommelsen och om att regeringen är villig att släppa
            till ytterligare 800 miljoner i garantier. Det är illa nog. När
            vi dessutom går vidare och ser på situationen i Göteborg, som
            påminner om den i
          </note>
          <note>
            Stockholm och där man från regeringens sida är villig att släppa
            till 150 miljoner till vägprojekt som inte heller Göteborg har
            efterfrågat, då måste man fundera på om vi har missuppfattat det
            här med att vi har dålig ekonomi i vårt land.
          </note>
          <note>
            Den f.d. landshövdingen Åke Norling sade vid ett tillfälle att
            Göteborg - han skröt om det - är Europas mest bilvänliga stad
            där man på snabbaste tänkbara sätt kan ta sig från en del till
            en annan. Det finns alltså all anledning att ifrågasätta om Göteborg
            behöver sitt
          </note>
          <note>
            Göteborgspaket.
          </note>
          <note>
            Jag vill också för Vänsterpartiets räkning fråga hur det kommer
            sig att Socialdemokraterna, som i stadshuset sagt sig vara villiga
            att driva på med miljövänliga alternativ och att göra miljöprövningar,
            nu vill godkänna den här överenskommelsen från statens sida och
            anser att riksdagen skall släppa till de miljoner vi behöver till
            annat.
          </note>
          <note>
            Vänsterpartiet hävdar att det måste finnas andra alternativ,
            nämligen satsningar på kollektivtrafiken.
          </note>
          <note>
            Vi kräver en omförhandling av hela Dennispaketet för att få fram
            ett helt annat alternativ. Vi vill ompröva grunderna och göra
            det på ett ekologiskt sätt.
          </note>
          <note>
            Herr talman! Jag yrkar bifall till reservation 1 men står naturligtvis
            bakom alla övriga reservationer från
          </note>
          <note>
            Vänsterpartiet.
          </note>
          <note type="speaker">
            Anf. 3 ELISA ABASCAL REYES (mp)
          </note>
          <note>
            Herr talman! Det är förståeligt att riksdagen har fattat beslut
            om infrastrukturinvesteringar och lösningar för storstäderna,
            särskilt med tanke på det hårda tryck som storstadstrafiken nu
            utsätts för.
          </note>
          <note>
            Jag vill begränsa mitt anförande till Dennispaketet. Trafikutskottet
            har i betänkandet dragit en del anmärkningsvärda slutsatser. Jag
            citerar ur sammanfattningen: "Utskottet konstaterar att osäkerhet
            råder kring Dennisöverenskommelsens genomförande och ekonomi."
            Med detta avses att utskottet menar att det i och med detta råder
            en osäkerhet om vägtullarnas egentliga genomförande, särskilt
            nu när Solna stad blev först med att säga nej till tullar på sin
            mark.
          </note>
          <note>
            Dessutom måste hänsyn tas till anläggningskostnaderna och ränteutgifterna
            som kommer att stiga i höjden.
          </note>
          <note>
            Trots att 300 miljoner extra föreslås för norra länkens miljöförbättringar
            uppnås ändå inte fullgod standard när det gäller miljökriterier
            för en motorled.
          </note>
          <note>
            Det är glädjande att utskottet har fastställt att det råder en
            klar osäkerhet om hur finansieringen egentligen skall gå till.
            Det är även mycket glädjande att utskottet konstaterar att den
            statliga garantin skall underkastas samma restriktiva prövningar
            som övriga utgiftsåtaganden i budgeten. Det har också sagts i
            avtalet att statsbidrag skall utbetalas endast om uppgörelserna
            kan uppnås i sina huvuddrag. Regeringen skriver att de ökade kostnaderna
            kan komma att innebära att Vägverkets utbyggnader, enligt Dennisöverenskommelsen,
            kan komma att begränsas. Detta innebär alltså att utskottet har
            skrivit en hel del inkonsekvenser i sitt betänkande.
          </note>
          <note>
            Om det råder osäkerhet om ifall det skall göras en restriktiv
            prövning, hur kan det då komma sig att utskottet sedan beviljar
            detta? Man säger att det är oklart om det går att finansiera enligt
            de premisser som sagts, men ändå beviljar man garantin. Vidare
            säger man att statsbidraget skall utbetalas bara om uppgörelserna
            om Dennispaketet uppnås i sin helhet, vilket de med största säkerhet
            inte kommer att göra.
          </note>
          <note>
            Då kan man fråga sig hur mycket av avtalet som verkligen gäller.
          </note>
          <note>
            Det har sagts så mycket bra om Dennispaketet just nu, så jag
            skall begränsa mig till en del andra aspekter. Det finns en annan
            aspekt som är oerhört viktig men som inte har uppmärksammats,
            nämligen att
          </note>
          <note>
            Stockholm under det senaste året har utsatts för en hel del spektakulära
            investeringar av vilka alla inte har genomförts. Ett sådant exempel
            är Globen som inte har visat sig vara en särskilt lönsam investering.
            Tillsammans med en massa infrastrukturinvesteringar har man haft
            en markant markvärdestegring av vissa områden. Detta är ett stort
            problem för en storstad, där det redan är bostadssegregation och
            problem med boendet - det finns tomma lägenheter i Stockholm som
            ingen har råd att bo i. Jag kan som exempel nämna en månadshyra
            på 9 000 kronor för en tvårummare.
          </note>
          <note>
            Ett av de områden som man nu är väldigt attraherad av är hela
            området runt Värtan, där man vill miljösanera och bygga bostäder.
            Det är i och för sig väldigt bra. Problemet är bara att man med
            bostadsbyggandet motiverar byggande av en motorled, vilket vore
            helt fel. Om det skulle vara fråga om en bostadsbyggnation, vore
            en radikal spårutbyggnad betydligt bättre.
          </note>
          <note>
            Vilka borde då vara de rimliga lösningarna, om
          </note>
          <note>
            Dennispaketet inte är det? Riksdagen har tillsammans med kommunerna
            i det berörda området beslutat om de nämnda paketen. Ett argument
            som ofta används är att det inte finns något annat alternativ.
          </note>
          <note>
            Jag vill räkna upp några av de alternativ som faktiskt finns.
            För det första har Sverige som land anslutit sig till Klimatkonventionen.
            För det andra har Stockholm som stad ansökt om medlemskap i Klimatförbundet.
          </note>
          <note>
            Klimatförbundet syftar till att halvera växtgasutsläppen till
            år 2010 och att hjälpa folket i regnskogsländerna att behålla
            sina regnskogar. Några exempel på städer som är med i Klimatförbundet
            är
          </note>
          <note>
            Berlin, Wien, Frankfurt och Genève. Klimatförbundet menar att
            utsläppen halveras genom att biltrafiken minskas radikalt och
            genom att man planerar byggnader bättre, så att arbetsplatser
            och bostäder integreras.
          </note>
          <note>
            Dessutom måste det självfallet göras mindre attraktivt att åka
            bil. Man talar om en ungefär fyrfaldig ökning av kollektivtrafiken.
          </note>
          <note>
            Man måste även kunna föreslå andra lösningar.
          </note>
          <note>
            Att Dennispaketet inte är den enda möjliga lösningen för Stockholm
            har jag nyligen tagit del av på en mässa med alternativ till Dennispaketet
            som genomfördes i
          </note>
          <note>
            Stockholm. Jag skall nämna en del av dessa alternativ.
          </note>
          <note>
            T.ex. föreslås Emilpaketet av Emil Flodlund, som redan som 13-åring
            föreslog en miljövänligare lösning än Dennis. Huvuddragen i Emilpaketet
            är att fula trafikleder grävs ner, att det tredje och det fjärde
            spåret får gå över Centralbron. Vidare föreslås spårvägsnät i
            innerstaden och investeringar för cyklister som skulle innebära
            att 55 % av alla arbetsresor skulle ta mindre än 20 minuter att
            cykla. Emilpaketet bygger på att trafiken skall minska i hela
            länet och att tio gånger så mycket som i Dennispaketet satsas
            på miljön. Ett annat förslag är utökade IT-satsningar för att
            minska transportbehovet och öka livskvaliteten. Man talar bl.a.
            om BBS-system, EDI-system och en massa annat. Utställare var Föreningen
            IT för miljön.
          </note>
          <note>
            Haga-Brunnsvikens vänner menar att en enkel tunnel för trafik
            mellan Norrtull och Värtan, lagd i ett sydligare läge än i de
            nuvarande planerna, skulle innebära att tunneln blev en tredjedel
            kortare och att
          </note>
          <note>
            Bellevueparken skonades. Samtidigt skulle Bergshamraleden norr
            om Brunnsviken sänkas ner och däckas över för att återskapa enheten
            Haga-
          </note>
          <note>
            Brunnsviken-Ulriksdal. Detta är av särskilt stor betydelse, eftersom
            riksdagen i höstas beslutade om att
          </note>
          <note>
            Hagaparken skulle vara en nationalstadspark.
          </note>
          <note>
            Med denna lösning skulle det bara bli ett avgastorn kvar. Det
            skulle inte bara innebära lägre driftskostnader för en kortare
            tunnel utan även sänkt byggkostnad med ungefär 1 miljard.
          </note>
          <note>
            Den nya spårbussen är en mycket intressant uppfinning av Lennart
            Michanek som är utbildad vid institutionen för trafikplanering
            på KTH. Spårbussen är eldriven och dessutom mycket energieffektiv.
          </note>
          <note>
            Uppfinningen består i att den via en enkel teknisk lösning kan
            köras på både vägar och spår, vilket betyder att man tillvaratar
            de bästa kvaliteterna av båda transportsätten, dvs. bilens flexibilitet
            och de miljöfördelar som spårtrafiken innebär. Spårbussen finns
            i fullskalig modell, och den fungerar dessutom.
          </note>
          <note>
            Ett nytt förslag beträffande Centralstationen i
          </note>
          <note>
            Stockholm har utarbetats av Magnus Jansson, som går sista året
            på tekniskt gymnasium. Enligt detta alternativ skulle Centralstationen
            förläggas till Lindhagens plan vid S:t Görans sjukhus. Stationen
            skulle bli en renodlad fjärrtågsstation. Den nya centralstationen
            skulle ges möjligheter till en rejäl satsning på kollektivtrafiken
            med bl.a. tätare pendeltågsturer, eftersom nuvarande centralstation
            enbart skulle vara ett lokalt resecentrum för pendeltåg och tunnelbana.
            Eftersom den nya centralstationen skulle ligga under marken, skulle
            man inte heller förstöra några värdefulla stadsmiljöer. Detta
            skulle dessutom ge ett lyft för själva stadsdelen som i dag domineras
            av två motorvägsliknande leder.
          </note>
          <note>
            Cityspår är ett förslag om en modern miljövänlig innerstadsspårväg.
            Den är miljövänlig och utgår från en stadsbyggnation där människans
            behov bestämmer.
          </note>
          <note>
            Spårvagnens små utrymmesbehov gör det möjligt att minska biltrafikytorna,
            ger plats åt fotgängare på ett människovänligare sätt än det nuvarande
            och skapar dessutom utrymme för grönska, cyklister och torgytor
          </note>
          <note>
            - något som måste vara högst behjärtansvärt, särskilt eftersom
            Stockholm skall bli kulturhuvudstad.
          </note>
          <note>
            Enligt detta förslag skulle sammanlagt tre cityspår dras. Förslaget
            om Cityspåret har tagits fram av Johan
          </note>
          <note>
            Eriksson och James Codrington.
          </note>
          <note>
            Frodoplanen är en helt ny lösning för kollektivtrafiken i Stockholm,
            eftersom den bygger på nytänkande. Med en utbyggnad och uppgradering
            till en s.k.
          </note>
          <note>
            europeisk S-banestandard av pendeltåget, en regelbunden tidtabell
            och snabbtåg från de yttre stationerna, skulle restiden kunna
            halveras på sträckorna från
          </note>
          <note>
            Älvsjö och från norra Botkyrka till Stockholms centrum. Tunnelbanan
            skulle byggas ut för att nå lokaltågsstationer.
          </note>
          <note>
            I och med lokala båtlinjer skulle inte bara restiden förkortas
            betydligt. Också en ökad komfort skulle uppnås i större utsträckning
            än med Dennispaketet genom större satsning på mer handikappvänliga
            vagnar. Själva resandet skulle dessutom bli trevligare.
          </note>
          <note>
            Frodoplanen inkluderar även reguljära båtlinjer som inte kräver
            några betydande driftskostnader. Frodoplanen har utarbetats av
            Björn Sylvén på uppdrag av Naturskyddsföreningen i Stockholms
            län.
          </note>
          <note>
            Sedan finns det dessutom en hel del företag som arbetar aktivt
            med nya lösningar för just storstäder.
          </note>
          <note>
            Swedetrack System är ett företag som sedan länge har följt spårtaxins
            utveckling och verkat för olika utveckling av spårtrafik i städerna.
          </note>
          <note>
            Herlitzpaketet har tagits fram av en miljöpartist.
          </note>
          <note>
            Det innebär att två tredjedelar av resandet skall ske med kollektivtrafik
            fram till år 2010 och en tredjedel skall ske med övriga transportslag.
            Kollektivtrafiken förbättras genom ett spårvägsnät i innerstan
            och spårtaxi mellan tätbebyggda områden. Ett begränsat antal tunnlar
            anläggs rakt under de gator och leder där buller och avgaser i
            dag är som värst.
          </note>
          <note>
            Detta är bara några exempel på möjliga lösningar, förutom Dennispaketet.
            Jag har i dag valt att inte kritisera utan visa på de lösningar
            som faktiskt finns.
          </note>
          <note>
            Ett återkommande argument i Dennisdebatten brukar vara: Bygger
            vi inte de här lederna, bygger vi inte alls. Det är fel. Det finns
            en mängd bra förslag.
          </note>
          <note>
            Det är inte bara jag som säger att Dennispaketet står under all
            kritik när det gäller miljö. Det finns några organisationer som
            håller med mig i det fallet.
          </note>
          <note>
            Som exempel kan nämnas Aktionsgruppen mot
          </note>
          <note>
            Häggviksleden, Aktionsgruppen mot södra länken,
          </note>
          <note>
            Aktionsgruppen nej till Västerleden, Aktionsgruppen rädda Grimstaskogen,
            Alternativ stad-Miljöförbundet
          </note>
          <note>
            Jordens vänner, Grön ungdom, Centerns ungdomsförbund, Djurgården-Lilla
            Värtans miljöskyddsförening,
          </note>
          <note>
            Förbundet för Ekoparken, Framtiden i våra händer,
          </note>
          <note>
            Friluftsfrämjandet i Huddinge, Fältbiologerna, Haga-
          </note>
          <note>
            Brunnsvikens vänner, Kampanjen stoppa västerleden,
          </note>
          <note>
            KDU i Stockholm, Naturskyddsföreningen i Stockholms län, Nätverket
            "Ur tid är leden", Skattebetalare mot motorvägar, Stiftelsen Stolta
            stad, Socialekologisk aktion, Stockholms läns hembygdsförbund,
          </note>
          <note>
            Stoppa Österleden-rädda Djurgården, Ung vänster i
          </note>
          <note>
            Stockholm, Unga Stockholmare, m.fl.
          </note>
          <note>
            Det är denna opinion som vi har att handskas med.
          </note>
          <note>
            Då tycker jag att det är vårt ansvar som politiker att satsa
            på nytänkande, vilket man faktiskt inte gör i
          </note>
          <note>
            Dennispaketet.
          </note>
          <note>
            Vad skall vi säga? Det finns en unik möjlighet i dag att strunta
            i prestige och att satsa på nya lösningar. Framför allt med det
            ekonomiska läge som vi har i
          </note>
          <note>
            Sverige ser jag detta som en oundviklighet.
          </note>
          <note>
            Jag sätter alltså mitt hopp till regeringen att den skall ha
            vett och förmåga till en omförhandling. Jag yrkar bifall till
            reservationerna nr 2 och nr 5.
          </note>
          <note type="speaker">
            Anf. 4 INGEMAR JOSEFSSON (s)
          </note>
          <note>
            Herr talman! Jag har först en kommentar till föregående talare.
            Den här diskussionen bygger väldigt mycket på att vi har ekonomiska
            problem. Såvitt jag förstod av de förslag som presenterades förutsattes
            det att det fanns gott om pengar för att förverkliga både det
            ena och det andra. Det som är vårt problem är ju faktiskt ekonomin.
          </note>
          <note>
            Riksdagen har tidigare behandlat olika storstadsöverenskommelser.
            Dagens beslut är föranlett av statens ekonomiska åtagande i anledning
            av överenskommelsen.
          </note>
          <note>
            Utskottet tillstyrker regeringens förslag om utökade statliga
            garantier med högst 822 miljoner kronor för att förbereda och
            genomföra vissa delar av Dennisöverenskommelsen. Garantiramen
            avser bl.a. en påbörjad utbyggnad av vägtullstationer och en miljöanpassning
            av Norra länken. Utbyggnad av Österleden och Västerleden innefattas
            därmed inte i garantierna.
          </note>
          <note>
            Utskottet konstaterar samtidigt att osäkerhet råder kring Dennisöverenskommelsens
            ekonomi och genomförande. Kostnader som förutsätts finansieras
            genom trafikavgifter riskerar därmed att påföras statsbudgeten.
            Riksdagen föreslås därför begära av regeringen att den snarast
            återkommer med förslag till åtgärder som gör att överenskommelsens
            ekonomiska förutsättningar tryggas.
          </note>
          <note>
            Utskottet tillstyrker vidare regeringens förslag att ytterligare
            statliga garantier på 150 miljoner kronor ställs ut för en fortsättning
            av arbetet med Görteborgsöverenskommelsen.
          </note>
          <note>
            Utskottet avstyrker samtliga motionsyrkanden med hänvisning till
            bl.a. överväganden som regeringen förutsätts göra om Dennisöverenskommelsens
            ekonomi och genomförande samt till den beredning som för närvarande
            pågår om det s.k. tredje spåret över
          </note>
          <note>
            Riddarholmen.
          </note>
          <note>
            Jag vill redan nu yrka bifall till utskottets hemställan.
          </note>
          <note>
            Om vi ser till dagens situation och först ser på
          </note>
          <note>
            Dennisöverenskommelsen i Stockholm visar den att kollektivinvesteringarna
            som Stockholms Lokaltrafik ansvarar för i stort sett genomförs
            som planerats, eller i en snabbare takt än vad överenskommelsen
            förutsätter.
          </note>
          <note>
            Planeringen av snabbspårvägen och förlängningen av tunnelbanan
            är dock försenade. På vägsidan pågår det utbyggnad av yttre tvärleden.
            En del av Haningeleden har dock försenats. Utbyggnaden av Ringen
            är kraftigt försenad. Utbyggnaden av Norra länken beräknas bli
            försenad med ett år, vilket innebär att den inte kan öppnas för
            trafik förrän 1999 i stället för som planerat 1997.
          </note>
          <note>
            I Göteborg pågår också planeringen i huvudsak efter planerna.
          </note>
          <note>
            För trafiköverenskommelsen i Malmöområdet har enligt budgetpropositionen
            statliga bidrag utbetalats genom Vägverket i enlighet med överenskommen
            tidsplan. Kommunalförbundet för Malmöhus läns kollektivtrafik
            har därmed redovisat att regeringens åtagande inom ramen för den
            s.k. Malmöhusöverenskommelsen är säkerställt. Malmöhus trafik
            har konstaterat vissa förseningar vid genomförandet av åtgärderna,
            men man beräknar att dessa förseningar skall kunna återhämtas.
            Hela programmet beräknas därmed kunna genomföras under den avtalade
            tidsperioden, dvs. under 1998.
          </note>
          <note>
            I utskottets bedömning ingår att det är nödvändigt att förbättra
            trafik- och miljöförhållandena i storstadsområdena. Jag vet inte
            om alla ledamöter riktigt är på det klara över hur stor mängd
            av bilar som faktiskt färdas i våra storstadsregioner, framför
            allt under rusningstrafik.
          </note>
          <note>
            Jag hade själv möjlighet att i går besöka Göteborg.
          </note>
          <note>
            I närheten av det nya operahuset passerar 60 000-
          </note>
          <note>
            70 000 fordon per dygn. På det sättet avskiljs hamnen och därmed
            vattnet från resten av stan. Det är klart att detta inte är acceptabelt.
          </note>
          <note>
            Det gäller för alla dessa tre städer att de ligger vid hamnar.
            Det innebär också att mycket tungt gods kommer in i stadskärnorna
            och skall passera genom dem. Det gäller i Malmö, i Göteborg och
            i Stockholm.
          </note>
          <note>
            När man talar om trafik- och miljöförhållandena har man inte
            talat så mycket om den tunga trafiken.
          </note>
          <note>
            För dem som bor i stadskärnorna är detta en stor fråga. Utbyggnaden
            av Norra länken och Södra länken i Stockholm baseras ju på att
            förhållandena skall förbättras för de boende i dessa områden.
            Man skall se till att tung trafik inte färdas där människorna
            bor.
          </note>
          <note>
            Detta har naturligtvis historiska betingelser. Städerna har placerats
            där de har placerats på grund av att de var hamnstäder. Det är
            detta som har givit förutsättningarna för och skönheten åt städerna
            men som nu också har inneburit problem.
          </note>
          <note>
            I alla tre städer har det förts kommunalpolitiska diskussioner
            om hur man på lång sikt skall komma till rätta med förhållandena.
            Tittar man i backspegeln kan man också konstatera att de beslut
            som har fattats har varit för kortsiktiga. Det har ofta fattats
            beslut om en väg eller en del av en väg. Några helhetslösningar
            har inte varit vid handen. Det är detta som är bakgrunden till
            de diskussioner som har förts i våra storstäder. Om greppet sedan
            blev för stort eller om man gick för långt kommer historien att
            visa. Men bakgrunden är entydig. Det gjordes felinvesteringar
            och kortsiktiga investeringar som inte var till fördel för vare
            sig miljön eller trafikutvecklingen i våra storstäder.
          </note>
          <note>
            I Stockholm kom förhandlingarna att gälla inte bara miljö, utan
            det var miljö, tillgänglighet och struktur som var de nyckelord
            som fanns med i överenskommelsen. Miljö var nyckelordet för att
            vi skulle få bättre förhållande i storstäderna. Tillgänglighet
            var nyckelordet för att de som bor i storstäderna skulle ha möjlighet
            att utnyttja olika delar av storstaden och möjlighet att komma
            till sina arbeten.
          </note>
          <note>
            Jag vill erinra kammaren om att det faktiskt är så, att i storstadsområdena
            har människorna de längsta restiderna till sina arbeten. Det är
            inte en slump att också tillgängligheten tas upp i en storstadsöverenskommelse.
          </note>
          <note>
            Slutligen är det naturligtvis intressant att se hur man strukturellt
            kan påverka en stad som har sin kärna vid en hamn på ett sådant
            sätt att strukturen i sig innebär bl.a. miljöförbättringar och
            en bättre näringsstruktur.
          </note>
          <note>
            Alla de här tre städerna utgör också regionala och centrala centrum.
            Därför är det också angeläget för invånarna i det övriga landet
            att bry sig om hur det ser ut i dessa tre centrum. Om de fungerar
            de dåligt kommer detta att påverka också andra funktioner de har
            gentemot det övriga landet. Jag vill därför påstå att detta är
            en riksangelägenhet.
          </note>
          <note>
            Ofta diskuterar man vad som sker i utlandet och hänvisar till
            detta. Det sägs att motorvägar där innebär ökad trafik, och att
            en storstadsöverenskommelse som
          </note>
          <note>
            Dennisöverenskommelsen automatiskt skulle få samma följd här
            hemma.
          </note>
          <note>
            I Stockholm har man försökt göra något annat.
          </note>
          <note>
            Man har bestämt sig inte bara för en vägutbyggnad utan för en
            kombination av kollektivtrafikutbyggnad och vägutbyggnad. Det
            är detta som är det unika och det som förhoppningsvis skall ge
            andra effekter än dem som man fått om man bara hade valt den ena
            metoden.
          </note>
          <note>
            När man hör debattörerna tala om storstäderna skulle man kunna
            uppfatta det så att alla medborgare där tar bilen, t.ex. till
            jobbet. Så är det inte. I Stockholm har vi i dag en mycket hög
            kollektivtrafikstandard och en mycket hög andel kollektivt resande.
            Från de ytterstadsområden som ligger bäst till färdas i rusningstrafik
            in till Stockholm uppemot 80 % av de resande med kollektivtrafik.
          </note>
          <note>
            När man talar om att trafiken kommer att öka skall dessa 80 %
            resande ses som något som det är möjligt att uppnå. En del bilåkande
            kommer vi aldrig att komma ifrån, en del nyttotrafik vill vi ha
            och en del bil- och lastbilstransporter är nödvändiga för vår
            försörjning. Det handlar alltså inte om att gå ifrån bilåkande
            till kollektivtrafikåkande. Tvärtom är det en fråga om att behålla
            det kollektivtrafikåkande vi har, och i bästa fall öka det. Ibland
            framställs det som om det handlade antingen om det ena eller det
            andra.
          </note>
          <note>
            I bedömningen av Stockholms kollektivtrafik glöms ofta bort att
            ett stomnät av kollektivtrafik i innerstaden också redovisats.
            Betydelsen av detta stomnät och dess begränsande effekter för
            Stockholms innerstad har kanske inte uppfattats av alla debattörer,
            och inte heller av alla medborgare. Faktum är att man i Stockholm
            vill ta bort ett körfält från de bästa och bredaste vägarna i
            staden och göra om det till kollektivtrafikfält, vilket skulle
            innebära en väldigt kraftig fysisk begränsning av biltrafiken.
            Detta uppmärksammades så sent som för ett par månader sedan av
            Handelskammaren i Stockholm, som då naturligtvis också protesterade
            mot förslaget.
          </note>
          <note>
            Jag tror att varken medborgare eller en del debattörer riktigt
            har insett hur kraftiga de åtgärder på miljöområdet som föreslås
            i paketet är, och vilka effekterna kommer att bli. Trafiken kommer
            att tvingas ut ifrån innerstaden. Dessutom tillkommer tullarna
            och deras effekt för att bidra till att miljön i Stockholm blir
            bättre.
          </note>
          <note>
            Vad menar Sivert Carlsson med demokratiskt förankrad? Jag har
            redan redovisat att kammaren tidigare fattat sådana beslut liksom
            de beslutande församlingarna i Stockholm, Malmö och Göteborg.
            Vad är det för demokratiska beslut som Sivert Carlsson förväntar
            sig att vi skall fatta utanför parlamenten? Detta förslag är förankrat
            i de beslutande församlingarna.
          </note>
          <note>
            Någon talare nämnde att det finns ett ytterstadsproblem i storstadsområdena.
            Personligen tycker jag inte att detta problem har uppmärksammats
            tillräckligt. Det som redovisas till medborgarna i Stockholm är
            ofta det s.k. centrum- eller innerstadssnittet. Enligt detta har
            trafiken ökat med ungefär 12 % från 1976
          </note>
          <note>
            fram till i dag. Men vi mäter också det s.k. regioncentrumsnittet,
            som innefattar hela Stockholms kommun och Solna-Sundbyberg. Där
            har trafiken under samma period ökat med 37 %, och där finns också
            fler bilar. På ett dygn rör sig 710 000 bilar i regioncentrumsnittet,
            mot 541 000 bilar i innerstadssnittet.
          </note>
          <note>
            Ju glesare det blir, desto svårare blir det att kollektivtrafikförsörja.
            Det är vårt dilemma. Ju längre ut vi kommer, desto svårare är
            det att klara trafiken med kollektivtrafikmedel.
          </note>
          <note>
            De överenskommelser som är träffade är en kombination av begränsningar
            i innerstaden för att tvinga biltrafiken bort från innerstaden
            och satsningar på kollektivtrafikområdet. Men det nya, som inte
            går att jämföra med världen i övrigt, är att vi här söker en kombination
            av olika åtgärder. Det är det som skiljer det här paketet från
            paket som tidigare redovisats i andra länder.
          </note>
          <note>
            Ekonomin är, som jag sagt, bekymmersam när det gäller dessa överenskommelser.
            Utskottet har pekat på det och bett regeringen att komma tillbaka
            med en redovisning. Vi får i anledning av det återkomma till diskussionen.
          </note>
          <note>
            Herr talman! Än en gång yrkar jag bifall till utskottets hemställan.
          </note>
          <note type="speaker">
            Anf. 5 ELISA ABASCAL REYES (mp)
          </note>
          <note>
            replik
          </note>
          <note>
            Herr talman! Ingemar Josefsson säger att det inte finns några
            pengar och att det är anledningen till att det inte kan göras
            nya satsningar, t.ex. det som jag själv föreslog. Då skulle jag
            vilja poängtera att problemet inte är att det inte finns några
            pengar. Uppenbarligen finns det pengar att satsa på Dennispaketet.
          </note>
          <note>
            Problemet är felsatsningar.
          </note>
          <note>
            Ingen har sagt att all trafik i framtiden skall vara kollektivtrafik
            eller att stockholmarna i dag inte använder kollektivtrafikmedel.
            Däremot är det ganska klarlagt att ökade satsningar på vägar ger
            ökad bilism.
          </note>
          <note>
            Varför skulle Stockholm gentemot alla andra städer vara ett undantag?
            Det kan jag inte förstå.
          </note>
          <note>
            Uppfinnare flyr Sverige i dag därför att de inte får sina uppfinningar
            erkända och inte får något stöd. Det är ett stort problem när
            vi har så stor kapacitet. Vi kan fråga oss hur vi egentligen förvaltar
            det intellektuella kapitalet när vi inte satsar på nytänkande,
            vilket inte görs i Dennispaketet.
          </note>
          <note>
            Vad gäller den finansiella frågan har Ingemar Josefsson själv
            påpekat att det finns oklarheter om hur finansieringen av Dennispaketet
            skall gå till. Jag undrar vem som här inne är beredd att ta på
            sitt ansvar att kostnaderna rusar i väg ytterligare och att skattebetalarna
            skall få stå för dem i slutändan, vilket vi aldrig har uppfattat
            skulle vara avsikten.
          </note>
          <note>
            Vad gäller den trafik som faktiskt skall till Stockholm, godstrafik
            och liknande, finns det flera lösningar. Det finns en väldigt
            bra hamn i Oxelösund som skulle kunna överta en del av godsmottagningen.
          </note>
          <note>
            Endast 7 % av trafiken är genomfartstrafik. Det gör att det finns
            ökade möjligheter att satsa på kollektivtrafik.
          </note>
          <note>
            Anf. 6 INGEMAR JOSEFSSON (s) replik
          </note>
          <note>
            Herr talman! Jag har redovisat hur stor del av dem som åker till
            Stockholm redan åker kollektivt. Problemet är inte att hitta på
            nya lösningar, utan problemet är att klara ekonomiskt de kollektivtrafiklösningar
            som redan har föreslagit och som ingår i paketet.
          </note>
          <note>
            Det görs en stor satsning på kollektivtrafik i Dennispaketet.
          </note>
          <note>
            Jag har sett att Miljöpartiet i sin reservation säger att man
            skall klara lika mycket trafik på spår som på väg. Jag vill påstå
            att man gör det. Den delen i Miljöpartiets reservation är redan
            tillgodosedd och visar på att Miljöpartiet inte sett att det ingår
            kollektivtrafiksatsningar i paketet.
          </note>
          <note type="speaker">
            Anf. 7 ELISA ABASCAL REYES (mp)
          </note>
          <note>
            replik
          </note>
          <note>
            Herr talman! Självklart har vi i Miljöpartiet sett att det görs
            kollektivtrafiksatsningar. Miljöpartiet har, som Ingemar Josefsson
            mycket väl vet, varit oerhört aktivt vad gäller Dennispaketet.
            Men det är inte detta frågan gäller, utan det handlar om ökade
            satsningar och framför allt om en medveten satsning åt ett visst
            håll. Så länge socialdemokraterna inte är beredda att göra det
            tycker jag att vi har väldigt olika syn på kollektivtrafiken.
          </note>
          <note>
            Anf. 8 INGEMAR JOSEFSSON (s) replik
          </note>
          <note>
            Herr talman! Fortfarande talar Elisa Abascal Reyes om ökade satsningar,
            inte om omfördelningar.
          </note>
          <note>
            Kammaren i övrigt diskuterar faktiskt om att klara detta inom
            den ekonomiska ram som gäller.
          </note>
          <note>
            Anf. 9 EVA ZETTERBERG (v) replik
          </note>
          <note>
            Herr talman! Jag måste fråga Ingemar Josefsson var socialdemokraterna
            egentligen står i dessa frågor.
          </note>
          <note>
            I Stadshuset och i överenskommelsen har man sagt att man vill
            ha miljöprövning. Men här tycks det inte nödvändigt.
          </note>
          <note>
            Jag vill instämma i vad Elisa Abascal Reyes sade om ekonomin.
            Det handlar om väldigt stora summor, och de läggs fel. Det finns
            alternativ - Elisa Abascal
          </note>
          <note>
            Reyes var inne på dem. De behöver inte bli dyrare, men det behövs
            en omfördelning av pengarna.
          </note>
          <note>
            Jag vill även ta upp frågan om ytterstadsområdena vars trafikbehov
            inte är tillgodosedda i Dennispaketet.
          </note>
          <note>
            De som bor utanför tullarna i Stockholm har rätt stora problem
            att få bra och fungerande kommunikationer.
          </note>
          <note>
            Då funderade jag på möjligheterna till telekommunikationer, att
            telependla. Tjänstemän kunde stanna hemma någon dag i veckan.
            Det skulle kunna innebära en betydlig minskning av biltrafiken
            till Stockholm.
          </note>
          <note>
            Ingemar Josefsson säger att många åker kollektivt i dag. Men
            det är fortfarande en alldeles för stor andel som väljer bilen
            och gör det i rusningstrafik. Vi kan inte satsa på mer bilism,
            det har vi inte råd med. Vi talar mycket om de ekonomiska kostnaderna,
            men vi måste faktiskt också ta upp de ekologiska kostnaderna,
            som ju blir avsevärda och höjs med anledning av
          </note>
          <note>
            Dennispaketet.
          </note>
          <note>
            Anf. 10 INGEMAR JOSEFSSON (s) replik
          </note>
          <note>
            Herr talman! Miljöprövningen görs lokalt. Lagstiftningen innebär
            att den skall ske lokalt. Den kommer att genomföras och har redan
            till stora delar genomförts. Hela tiden som vi jobbat med paketet
            har miljöprövningen varit en hand i handsken; vi har parerat och
            undersökt miljöfrågorna.
          </note>
          <note>
            Eva Zetterberg har däremot rätt när det gäller ytterstadsdelen.
            Det är i första hand en innerstadssatsning som nu görs. Eva Zetterberg
            talar om tjänstemän som kunde stanna hemma. Det är nog snarare
            så att det just är många av LO-medlemmarna som bor i förorterna,
            och de har inte en möjlighet att utföra sitt arbete via telekommunikationer,
            utan arbetet måste utföras med händerna. Man behöver uppmärksamma
            också dem som bor längst bort och har arbeten inne i staden som
            måste utföras med händer. De har inte möjligheter att använda
            telekommunikationer.
          </note>
          <note>
            Anf. 11 EVA ZETTERBERG (v) replik
          </note>
          <note>
            Herr talman! Jag hävdar ändå att socialdemokraterna talar med
            kluven tunga. Man säger att man både vill satsa på Dennispaketet
            och värna miljön.
          </note>
          <note>
            Var är regeringen i den här debatten? Ingemar Josefsson är talesman
            för utskottsmajoriteten, men det är regeringen som vill tillskjuta
            medel. Där har vi fått olika besked från olika ministrar. Det
            vore intressant att höra Anna Lindhs uppfattning om tredje spåret.
          </note>
          <note>
            Hon har gått ut offentligt och haft tunga synpunkter.
          </note>
          <note>
            Men regeringen har valt att inte vara med i den här debatten
            just därför att man går ut med dubbla budskap.
          </note>
          <note>
            Anf. 12 SIVERT CARLSSON (c) replik
          </note>
          <note>
            Herr talman! Tack, Ingemar Josefsson, för en bra redovisning.
            Vi skiljer oss dock i slutändan. Som jag ser det är betänkandet
            egentligen ett underkännande av uppgörelsen. Men utskottet väljer
            att skydda uppgörelsen. Det hade varit riktigare i nuläget att
            ge alla en chans att sätta sig på nytt och diskutera frågan från
            början. Det hade underlättat att lösa många knutar.
          </note>
          <note>
            Ingemar Josefsson frågade vad jag menar med demokratin i detta
            sammanhang. Utgångsläget i diskussionerna är en överenskommelse
            mellan tre partier där man säger att statsmakterna vid godkännandet
            av överenskommelsen klart uttalat att de i överenskommelsen ingående
            järnvägs- och vägprojekten är av mycket stort nationellt intresse
            och att därmed inga av de i överenskommelsen ingående projekten
            skall kunna förhindras genom kommunalt veto. Om man har en sådan
            tanke bakom det hela då bäddar man för förseningar, problem, ökade
            kostnader, stenar på vägen. Det vore bättre om man öppnade dörrarna
            och tillsammans diskuterade från nolläget - jag vet att problem
            finns - hur man får fram ett hållbart program för trafiken och
            miljön inom de ekonomiska ramarna.
          </note>
          <note>
            Det är ekonomin som det i första hand handlar om, vid sidan om
            miljön givetvis. Man får rätta munnen efter matsäcken.
          </note>
          <note>
            Jag är rätt övertygad om att vårt ekonomiska läge nu och en tid
            framåt inte tillåter projekt av den här typen där kostnaderna
            galopperar okontrollerat. Där tror jag att vi har samma uppfattning.
          </note>
          <note>
            Anf. 13 INGEMAR JOSEFSSON (s) replik
          </note>
          <note>
            Herr talman! När det gäller överenskommelsen för
          </note>
          <note>
            Stockholm kom jag själv som borgarråd att snabbt föra den till
            fullmäktige för beslut. Därefter har det varit fler mellanliggande
            val, vilket gör att människorna haft möjlighet att ta ställning
            till de partier som står för olika typer av överenskommelser.
          </note>
          <note>
            Vad gäller fortsättningen vill erinra om vad utskottet säger,
            nämligen att utskottet för sin del anser att det är önskvärt att
            regeringen tillsätter en styrgrupp, en samordnare eller motsvarande
            för att underlätta en diskussion mellan staten och regionen om
            olika frågor rörande Dennisöverenskommelsen.
          </note>
          <note>
            Jag vill påstå att det har varit ett problem att staten och kommunerna,
            regionerna, har olika system. Det har varit väldigt svårt att
            komma vidare i den här diskussionen mellan de olika parterna.
            Den lokala delen har fått flera olika besked av den centrala myndigheten,
            och det har varit väldigt svårt att riktigt veta vad staten har
            velat.
          </note>
          <note>
            Det är en lärdom som jag tror att vi skulle kunna ta till oss
            i kommande överenskommelser. Statens förslag bör göras tydligare
            när man skall fortsätta bereda en överenskommelse. Riksdagen har
            faktiskt också ensidigt ändrat på överenskommelsen å statens vägnar,
            vilket naturligtvis inte heller underlättar i diskussioner med
            en region och kommuner.
          </note>
          <note>
            Anf. 14 SIVERT CARLSSON (c) replik
          </note>
          <note>
            Herr talman! Jag är den förste att erkänna att det här inte är
            några lätta saker att handskas med. Men en förutsättning för sådana
            här stora projekt är ändå att de som bor i området så långt som
            möjligt måste ha en chans att påverka utvecklingen. Det tar tid,
            visst gör det det, men den grundförutsättningen måste finnas.
          </note>
          <note>
            Jag är glad att vi under resans gång har kunnat påverka det här
            projektet också från Centerns sida. Det blev ett delat Dennisprojekt.
            I dag är Österled och
          </note>
          <note>
            Västerled inte med under statsgaranti än så länge i alla fall.
            Vi fick särskilda anslag till miljöinvesteringar, tre och en halv
            miljard till kollektivtrafiken, en särskild utredning om vägtullarna
            och inrättande av en nationalstadspark.
          </note>
          <note>
            Jag är rädd för att det, när det gäller ekonomin, blir precis
            så som Ingemar Josefsson sade: Vi kan ha gjort felinvesteringar,
            vi får lära av det. Vi kan ha tagit kortsiktiga beslut, vi får
            lära av det. Men låt oss då lära av detta och sätta stopp ett
            slag, genomföra omförhandlingar och inte anslå nya pengar förrän
            ett nytt projekt finns.
          </note>
          <note type="speaker">
            Anf. 15 JAN SANDBERG (m)
          </note>
          <note>
            Herr talman! Huvuddelen av den del av propositionen och det betänkande
            vi behandlar handlar om
          </note>
          <note>
            Stockholmsöverenskommelsen, så jag kommer att koncentrera mig
            till den.
          </note>
          <note>
            Jag vill börja med att stryka under att förslaget i huvudsak
            gäller statliga garantier, dvs. att det inte handlar om att staten
            skall bekosta huvuddelen av dessa investeringar.
          </note>
          <note>
            Genom Stockholmsöverenskommelsen kommer man inom en 15-årsperiod
            att genomföra ganska stora investeringar i trafiksystemet. Det
            är tänkt att vägutbyggnaderna skall finansieras helt genom avgifter
            på vägtrafiken. Kollektivtrafiken skall finansieras i vissa delar
            gemensamt av landstinget och staten. Till utbyggnaden av kollektivtrafiken
            går också staten in med ett extra investeringsbidrag. Man tar
            också medel ur flerårsplanen för vägar, som man samtidigt överför
            till kollektivtrafiken.
          </note>
          <note>
            För att en överenskommelse skulle kunna komma till stånd, herr
            talman, krävdes det en hel del kompromissvilja från de olika parterna
            och klargöranden från statsmakternas sida. Från parternas sida
            i regionen var man överens med regeringen om att de föreslagna
            investeringarna skulle ses som en helhet. Samtidigt var det viktigt
            att spelreglerna gentemot statsmakterna var klara.
          </note>
          <note>
            Den preliminära överenskommelsen redovisades för riksdagen redan
            våren 1991 i en proposition.
          </note>
          <note>
            Riksdagen uttalade sig också positivt, bl.a. om helheten, och
            ansåg att det var angeläget att den utveckling man skissade verkligen
            fullföljdes eftersom det skulle främja en utveckling av såväl
            regionen som landet i övrigt.
          </note>
          <note>
            Utbyggnaden av trafiklederna, en komplett ringled runt innerstaden
            och en yttre tvärled, miljöförbättrande åtgärder i Stockholms
            inner- och ytterstad, ett stomnät för busstrafiken i innerstaden
            och infartsparkeringar är enligt överenskommelsen avsedda att
            helt finansieras genom avgifter på vägtrafiken.
          </note>
          <note>
            Sedan är det ju så, och det är naturligt, att miljöfrågorna har
            diskuterats ganska ordentligt i samband med just Stockholmsöverenskommelsen.
            Låt mig därför slå fast att detta Dennispaket, som man kallar
            det, ger positiva effekter för såväl miljön vad gäller avgaser
            som miljön vad gäller buller. Det vet ju alla att stillastående
            eller trögflytande bilköer ger mycket stora utsläpp. Med bättre
            vägar får man en jämnare hastighet i trafiken, och därigenom minskar
            också avgasutsläppen betydligt.
          </note>
          <note>
            Man räknar med att de här satsningarna kommer att medföra att
            trafikarbetet i Stockholms innerstad minskar med ungefär 30 %
            fram till år 2005 jämfört med hur det skulle ha sett ut annars.
          </note>
          <note>
            Herr talman! Köerna och avgasutsläppen kommer att minska med
            de föreslagna investeringarna. Det gör också bullret och trafikarbetet
            i Stockholms innerstad.
          </note>
          <note>
            Om man också ser på vad som har beräknats vad gäller samhällsekonomiska
            nyttoeffekter och s.k.
          </note>
          <note>
            intäkter, framgår att det har beräknats att värdet av de kortare
            restiderna, som kommer att bli resultatet, uppgår till någonstans
            i intervallen 10-20 miljarder kronor. Om man ser på de regionala
            ekonomiska effekterna, dvs. hur effekterna blir i olika delar
            av
          </note>
          <note>
            Stockholmsregionen, framgår att det har beräknats att de positiva
            effekterna är värda mellan 25 och 30 miljarder kronor.
          </note>
          <note>
            Det finns mycket som talar för det här paketet, så jag yrkar
            bifall till utskottets hemställan och avslag på reservationerna.
          </note>
          <note>
            Jag vill också kommentera en del av det som har sagts i debatten
            och det som har nämnts i reservationerna till betänkandet.
          </note>
          <note>
            Det antyds och det sägs att den här formen av satsningar, bl.a.
            på nya vägar, skulle generera mer biltrafik. Då kan vi se hur
            det ser ut i verkligheten. Vi kan fråga exempelvis dem som bor
            i närheten av
          </note>
          <note>
            Norra Stationsgatan om de har märkt att det blivit mer biltrafik
            när man har öppnat en del av Norra länken.
          </note>
          <note>
            Nej, biltrafiken har minskat betydligt och förts över till den
            här delen av Norra länken. Om man ser på hela det trafikarbete
            som har förts över och räknar ihop alla resor, kan man inte påvisa
            att resandemängden har ökat mer, just därför att man har byggt
            en bättre väg. Det resonemang som har förts här håller alltså
            inte.
          </note>
          <note>
            Vi har läst i tidningen att det i går var en träff mellan regeringen
            och parterna i regionen. Det visade sig att problemet framför
            allt fanns i Stockholms stads majoritet. Men jag kan med glädje
            säga, efter att ha läst tidningen, att det sändes positiva signaler
            om att de nu skall försöka klara den tidsplan som finns. Det är
            viktigt att så sker, och jag välkomnar de här nya signalerna.
          </note>
          <note>
            Jag har också några frågor, som jag tycker skall ställas till
            dem som framför kritik mot den här överenskommelsen. Det är framför
            allt tre frågor.
          </note>
          <note>
            Den första frågan är: Hur skall man lösa regionens trafikproblem?
            Jag pratar då om både kollektivtrafik och vägtrafik.
          </note>
          <note>
            Den andra frågan är: Hur skall man se till att minska trafiken
            i Stockholms innerstad? Det kan vara bra att få ett svar på den
            frågan också.
          </note>
          <note>
            Den tredje frågan är: Om man nu pratar om stora satsningar, vilket
            man gör bl.a. på kollektivtrafiksidan, hur skall man finansiera
            dessa satsningar? I den överenskommelse som ligger är det framför
            allt vägtrafiken som går in och finansierar kollektivtrafiksatsningarna.
            Men om man inte har någon trafik att ta avgifter från, hur skall
            man då finansiera stora kollektivtrafiksatsningar?
          </note>
          <note>
            Anf. 16 EVA ZETTERBERG (v) replik
          </note>
          <note>
            Herr talman! Jan Sandberg talar om de positiva effekterna av
            Dennispaketet. Jag kan instämma med Jan
          </note>
          <note>
            Sandberg så till vida att den satsning på kollektivtrafik som
            görs är mycket positiv och nödvändig. Den satsning som görs på
            motorleder och vägdelar i
          </note>
          <note>
            Stockholms län har däremot inte de positiva effekter som Jan
            Sandberg talar om. Jag vill i högsta grad i stället lyfta fram
            de negativa effekterna av de satsningarna.
          </note>
          <note>
            Vi talade tidigare om ytterområdena i Stockholms län, där det
            finns gröna kilar, dvs. bevarade grönområden. De kommer att starkt
            påverkas av den här utbyggnaden.
          </note>
          <note>
            Jag vill också hävda, att med utbyggnaden av trafiklederna kommer
            ökad bilism - det har klart konstaterats. De positiva effekter
            i trafiken som Jan Sandberg talar om beror väldigt mycket på en
            förfinad teknik, utvecklade avgassystem för bilar och en rad andra
            saker. På det sättet blir det minskade utsläpp.
          </note>
          <note>
            Vi har tidigare varit inne på frågan hur detta skall finansieras,
            och vi i Vänsterpartiet anser att pengarna skall gå till de kollektiva
            trafiksatsningarna. Det behöver inte kosta mycket mer än vad man
            från regeringens sida och från kommunernas sida nu är villiga
            att lägga på vägutbyggnad. Det är väldigt viktigt att se att det
            är på kollektivtrafiken som satsningarna skall göras.
          </note>
          <note>
            Jag vill upprepa: Valresultatet i Stockholms stad visade mycket
            tydligt vad väljarna ville ha: Man sade nej till Dennispaketet.
          </note>
          <note>
            Anf. 17 JAN SANDBERG (m) replik
          </note>
          <note>
            Herr talman! Om vi nu pratar om fördelar och nackdelar, vinster
            och förluster och allt sådant, är det faktiskt ett ganska betydande
            underlag som man har tagit fram när man har diskuterat satsningarna
            på såväl vägtrafik som kollektivtrafik. Länsstyrelsen har exempelvis
            gjort en ganska djuplodande analys av detta, där man har visat
            på bl.a. de positiva effekterna och räknat om dem i miljardbelopp
            - det är stora belopp, vilket jag nämnde i mitt inledningsanförande.
          </note>
          <note>
            Man har också tittat på miljön och kommit fram till att det är
            problem när det gäller gestaltning och att bygga nytt på olika
            delar av markområden. Det framgår däremot klart att byggandet
            av vägarna minskar både utsläppen och bullret, till råga på allt
            ganska ordentligt, inte minst i Stockholms innerstad.
          </note>
          <note>
            Man måste fundera litet på vad alternativet är. Hur löser man
            miljöproblemen genom att inte bygga vägar? Hur kan miljön bli
            bättre av att det blir fler stillastående bilar i köer? Hur löser
            man rent allmänt vägtrafikens trängsel och miljöproblem genom
            att inte göra någonting åt det? Man kan väl inte bara försöka
            låtsas som om det inte finns och inte kommer att finnas några
            problem med individuella transporter i framtiden.
          </note>
          <note>
            Jag tycker därför att det är berättigat att kräva att få svar
            på de frågor som jag ställde i mitt inledningsanförande. Hur skall
            man lösa regionens trafikproblem? Hur skall man minska trafiken
            i innerstaden?
          </note>
          <note>
            Hur skall man finansiera de satsningar som man pratar om?
          </note>
          <note>
            Anf. 18 EVA ZETTERBERG (v) replik
          </note>
          <note>
            Herr talman! Av Jan Sandbergs replik framgår det väldigt tydligt
            att det är Stockholms innerstad och de som bor i staden som skulle
            kunna ha något att vinna, medan ytterstadsområdena - det tillstår
            Jan Sandberg indirekt - inte har dessa fördelar. Jag vill hävda
            att effekterna på miljön i Stockholms ytterområden blir väldigt
            negativa, och därför vill jag definitivt avråda från detta.
          </note>
          <note>
            Det man skall göra är naturligtvis att satsa på en utbyggd kollektivtrafik.
            Jag vill bara peka på ett exempel från det område där jag själv
            bor, i Skarpnäck.
          </note>
          <note>
            Där har vi efter mer än 15 års kamp fått en förlängning av tunnelbanan.
            Man kan klart se hur resandemönstret förändras när människor kan
            välja kollektivtrafik i större utsträckning än tidigare, när de
            nu har tillgång till tunnelbanan. Det har varit en mycket viktig
            satsning. Det är den typen av kollektiva satsningar - inte bara
            tunnelbanan - som behövs i Stockholmsområdet.
          </note>
          <note>
            Anf. 19 JAN SANDBERG (m) replik
          </note>
          <note>
            Herr talman! Vi har pratat om miljö och buller, och jag nämnde
            att det framför allt gällde innerstaden.
          </note>
          <note>
            Men visst gäller det också andra delar i regionen, exempelvis
            ytterområdena i Stockholms stad.
          </note>
          <note>
            Om man tittar på hela det här projektet - vi hanterar inte garantier
            för exempelvis Österleden och Västerleden - kommer en mycket stor
            del av vägsatsningarna att ske under marknivå. Det gör att inte
            bara
          </note>
          <note>
            Stockholms innerstad kommer att få minskade bulleroch miljöproblem,
            utan också andra delar av regionen.
          </note>
          <note type="speaker">
            Anf. 20 ELISA ABASCAL REYES (mp)
          </note>
          <note>
            replik
          </note>
          <note>
            Herr talman! Jan Sandberg menar att resonemanget om att ökade
            vägsatsningar ger ökad biltrafik inte håller. Jan Sandberg utgår
            från, att om man rätar ut en krokig väg blir den kortare - det
            är grundprincipen i hans resonemang - och därför minskar också
            det totala trafikarbetet. Det är någonting som jag är beredd att
            hålla med om.
          </note>
          <note>
            Däremot vill jag påpeka, som jag har gjort många gånger förut,
            att ju mer man satsar på bilvägar, desto mer trafik genererar
            man. Det är inte mitt påfund, utan det har konstaterats i vetenskapliga
            rapporter. Den senaste rapporten har skrivits av Royal Commission
            on Environmental Pollution i Storbritannien, som Jan
          </note>
          <note>
            Sandberg säkert har hört talas om.
          </note>
          <note>
            Jan Sandberg ställde en rad frågor, och därav kan jag konstatera
            att han inte lyssnade på mitt anförande.
          </note>
          <note>
            Där rabblade jag upp en hel del alternativ till lösningar av
            trafikproblemen i Stockholm.
          </note>
          <note>
            Herr talman! Det är min fasta övertygelse att det finns andra
            alternativ än just Dennispaketet. Jan
          </note>
          <note>
            Sandberg har rätt i att de här frågorna har behandlats väldigt
            länge. Delar av Norrortsleden har behandlats i decennier, vilket
            visar att det kanske behövs litet nytänkande.
          </note>
          <note>
            Vad gäller finansieringen, rör det sig trots allt inte om så
            stora utgifter för att öka kollektivtrafiksatsningarna. Det handlar
            inte om att bara öka kollektivtrafiken, utan också om hur vi skall
            hantera en ökad belastning i framtiden. Det är det stora problemet.
          </note>
          <note>
            Anf. 21 JAN SANDBERG (m) replik
          </note>
          <note>
            Herr talman! När det gäller resonemanget om att nya vägar genererar
            mer trafik nämnde jag ett exempel i mitt anförande: När man påbörjade
            byggandet och färdigställandet av en del av Norra länken vid
          </note>
          <note>
            Norra Stationsgatan minskade trafiken, bullret och avgasutsläppen
            där. Ser man däremot på det totala antalet vägfordon, och då talar
            vi inte om de meter eller kilometer som minskar som resultat av
            att man rätar ut en väg, utan antalet fordon, så har det inte
            ökat mer än vad som säkert blivit fallet om man inte hade gjort
            någonting alls åt problemen. Nya vägar ser alltså inte ut att
            generera mer trafik i Stockholmsregionen. Det här har vi ett exempel
            på, och det är det jag talar om.
          </note>
          <note>
            Vad det egentligen handlar om, och det nämnde jag också förut,
            är att vi ju redan i dag har stora problem med vägtrafiken, med
            stillastående köer, avgasutsläpp och allt sådant. Man kan väl
            inte blunda för de problemen. Hur vill Elisa Abascal Reyes och
          </note>
          <note>
            Miljöpartiet lösa de problem som bevisligen finns i dag? Det
            är de facto så att Miljöpartiets politik på det här området innebär
            att miljöproblemen kommer att förvärras.
          </note>
          <note>
            Miljöpartiets representant kanske då än en gång tar upp sina
            storstilade planer på stora kollektivtrafiksatsningar etc. Nu
            tror jag inte att det är så lätt att överföra trafik från vägar
            till kollektivtrafik bara genom att satsa på kollektivtrafik.
            Givetvis skall man göra det också. På så sätt kan man öka intresset
            för och användandet av kollektivtrafiken. Men man kan inte på
            något betydande sätt förändra de resandeströmmar som finns.
          </note>
          <note>
            Huvudfrågan här, som jag gärna vill ha svar på i nästa replik,
            är hur ni vill finansiera de stora satsningar ni pratar om.
          </note>
          <note type="speaker">
            Anf. 22 ELISA ABASCAL REYES (mp)
          </note>
          <note>
            replik
          </note>
          <note>
            Herr talman! Vad gäller exemplet Norra Stationsgatan tycker jag
            att Jan Sandbergs resonemang ganska tydligt visar hans resonemang
            i övrigt vad gäller trafik.
          </note>
          <note>
            Vad det handlar om är alltså litet mer långsiktigt tänkande än
            några år och den tid som gått sedan utbyggnaden av Norra länken.
            Självklart har inte en mängd bilar ploppat upp som svampar ur
            jorden sedan utbyggnaden; det här är alltså ett långsiktigt perspektiv.
            Och det finns faktiskt vetenskapliga bevis för att ökade vägsatsningar
            genererar mer biltrafik. Är
          </note>
          <note>
            Jan Sandberg inte beredd att hålla med om det kan jag låna ut
            den rapport jag själv har läst och tagit del av.
          </note>
          <note>
            Vag gäller finansieringen skulle jag vilja ställa en motfråga:
            Hur hade Jan Sandberg tänkt sig att finansiera de vägdelar som
            i dag hotas av att inte kunna finansieras ordentligt? Det tycker
            jag är precis lika aktuellt.
          </note>
          <note>
            Jan Sandberg talar om att vi har stora problem redan i dag, och
            jag håller med om det. Miljöpartiet har också föreslagit flera
            satsningar. En hel del av de förslag jag nämnde i mitt anförande
            är också förslag på hur man skulle kunna lösa stockningar i biltrafiken
            i dag. Det finns alltså konkreta förslag. Motorleder och Ringleden
            är inte det enda möjliga sättet att klara kollektivtrafiken.
          </note>
          <note>
            Sedan vill jag att Jan Sandberg skall minnas att en stor del
            av trafiken går in till Stockholm. Om man bortser från godstrafiken
            och de 7 % som är genomfartstrafik sitter många en och en i bilarna
            på E 4 på morgnarna. Med vettig kollektivtrafik skulle man definitivt
            kunna förändra resemönstret snabbt. Det är inte alls en svår ekvation,
            men det handlar om nytänkande.
          </note>
          <note>
            Anf. 23 INGEMAR JOSEFSSON (s) replik
          </note>
          <note>
            Herr talman! På väg in till stan på morgnarna sitter inte en
            person per bil; enligt statistiken är det 1,27 om jag minns rätt.
          </note>
          <note>
            När det gäller Jan Sandbergs koppling till uppvaktningen i går
            och de svårigheter man påstår att majoriteten har vill jag replikera
            att det finns svårigheter när man skall ta fram planärenden. Ofta
            är det faktiskt svårigheter som den centrala myndigheten, riksdag
            och regering, har förorsakat. Både i miljöoch hälsoskyddsnämnd
            och i byggnadsnämnd, som är specialreglerade, har man regler att
            följa.
          </note>
          <note>
            Omvänt är det faktiskt också så att en del av Norra länken som
            är överklagad har legat ett år för behandling hos riksdagskansliet.
            Det finns alltså omvända fall, där båda parter har problem när
            man skall klara av komplicerade planer.
          </note>
          <note>
            Jan Sandberg och Elisa Abascal Reyes har diskuterat en rak eller
            krokig väg. I det här fallet är den raka vägen faktiskt Centralbron
            rakt igenom stan; den skall nu bli krokig. Det är alltså inte
            så att vi rätar vägar, utan vi gör dem faktiskt krokigare.
          </note>
          <note type="speaker">
            Anf. 24 EWA LARSSON (mp)
          </note>
          <note>
            Herr talman! Det är dags att omförhandla Dennisöverenskommelsen,
            sade Sivert Carlsson i sitt inlägg.
          </note>
          <note>
            Han var inne på ett resonemang om att priserna kan pressas. Vi
            menar att det är betongen som kan pressas.
          </note>
          <note>
            I det här sammanhanget vill jag påstå att det inte längre finns
            något Dennispaket. Kommunerna i länet är inte ense. Därmed finns
            det många små paket, men det finns inte längre något enhetligt
            paket.
          </note>
          <note>
            Jag tänker dock ägna mitt anförande åt ett alldeles eget, stort
            paket som jag tycker skall ses och diskuteras tillsammans med
            de andra, små paketen, eftersom det är en stor infrastruktursatsning
            för hela regionen, och det är tredje spåret.
          </note>
          <note>
            Det går rykten; det är nu ryktesomgång nr 2.
          </note>
          <note>
            Ryktena säger samma sak den här gången som förra gången, nämligen
            att det inte blir något tredje spår i ytläge över Riddarholmen.
            Från kulturhistoriska synpunkter och av miljöhänsyn är dessa rykten
            naturligtvis oerhört positiva. De överensstämmer dessutom med
            den uttalade opinionen i Stockholm och även med den syn som samtliga
            partier i huvudstaden framför.
          </note>
          <note>
            Det viktiga för oss i Miljöpartiet är att ärendet prövas igen
            med hänsyn till alla de kreativa förslag som har kommit fram i
            den här frågan, en fråga som stimulerat till en aktiv debatt och
            till fysiska protester i en omfattning som jag inte har upplevt
            sedan 1970-
          </note>
          <note>
            talet.
          </note>
          <note>
            Det i dag mest tilltalande förslaget är att gräva ned
          </note>
          <note>
            Centralbron - rak eller krokig - och därmed frigöra
          </note>
          <note>
            Riddarholmen från all biltrafik. Då frigörs också utrymme för
            ett spår till bredvid de befintliga två spåren. Men det kan bara
            ske som en del av en utveckling av spårtrafiken. På sikt behövs
            det flera spår
          </note>
          <note>
            - fyra räknar vi med i dag, men det måste prövas.
          </note>
          <note>
            En dragning av två nya spår via Liljeholmen och helst via Fridhemsplan
            och Odenplan är en långsiktig lösning som vi menar tar spårtrafikens
            framtid på allvar. Det är alltså en inriktning som anger att spårtrafiken
            har framtiden för sig. Att som i dag destinera alla pendlare in
            till T-centralen är fullständigt vansinnigt, och det har samhällsplanerare
            talat om i flera decennier. Man kan inte göra på det sättet och
            samtidigt skapa en trevlig miljö. Att i dag ta pendeltåget till
            T-centralen och därifrån ta sig till tunnelbanan är att vistas
            i en ovärdig människomiljö, vill jag påstå.
          </note>
          <note>
            Den långsiktiga lösning som jag talar om medför också att en
            ytterligare bro vid Årsta inte behöver byggas.
          </note>
          <note>
            En icke oväsentlig bieffekt av att gräva ned Centralbron är att
            den kraftiga bullermatta som i dag ligger över hela Gamla stan
            elimineras. Det kan vi inte bortse ifrån i den samlade miljö-
            och kulturprövningen.
          </note>
          <note>
            Flera debattörer har talat om ekonomi. När vi har en så svår
            ekonomisk situation som vi har i dag i
          </note>
          <note>
            Sverige och som vi försöker ta oss ur - kanske inte på det smartaste
            sättet enligt vår mening - är det enligt
          </note>
          <note>
            Miljöpartiets uppfatting extra viktigt att varje ny infrastruktursatsning
            noga prövas och ställs mot naturoch kulturvärden, mot framtida
            behov och mot framtida samhällsvisioner.
          </note>
          <note>
            Ingemar Josefsson sade i sitt anförande att det här inte handlar
            om nya lösningar. Men då kanske han talade förbi den debattör
            som hade talat om nya lösningar. En omfördelning och en förbättring
            av planer och visioner och en aktiv kultur- och naturdebatt innebär
            ju att det blir nya lösningar. Men de lösningarna behöver inte
            bli dyrare. Om man ser till framtida behov kanske de tvärtom blir
            billigare. De eventuella extra kostnaderna för klokheten i dag
            sparar vi in på kostnaderna i framtiden. De merkostnader som ett
            tunnelbygge kan innebära i dag anser vi kan finansieras genom
            en omfördelning av de infrastruktursmedel som är avsatta för trafikinvesteringar
            i Stockholmsregionen.
          </note>
          <note>
            Med detta yrkar jag bifall till vår reservation 4, som gäller
            moment 3.
          </note>
          <note>
            Jag vill också fråga Jan Sandberg: Vilken stad har minskat sin
            biltrafik genom nya kringfartsleder? Säg bara ett namn!
          </note>
          <note>
            Anf. 25 INGEMAR JOSEFSSON (s) replik
          </note>
          <note>
            Herr talman! Ewa Larsson talade här om det tredje spåret. Det
            kopplas ju väldigt ofta ihop med det s.k.
          </note>
          <note>
            Dennispaketet. Därför vill jag läsa upp två meningar direkt ur
            Dennisöverenskommelsen. Om
          </note>
          <note>
            "getingmidjan" står det: "Detta projekt är av nationell karaktär".
            Vidare heter det: "Oavsett vilket alternativ som väljs fattas
            beslutet av statsmakterna, och objektet finansieras helt med statliga
            medel".
          </note>
          <note>
            Jag är därför orolig för att Ewa Larsson öppnar för att regionen
            skall vara med och betala den här delen.
          </note>
          <note>
            Från socialdemokratisk sida har detta hela tiden betraktats som
            en riksangelägenhet och inte som en regional angelägenhet.
          </note>
          <note>
            Anf. 26 EWA LARSSON (mp) replik
          </note>
          <note>
            Herr talman! Statsbudgeten medger ju i dag inte extra satsningar.
            Om en tunnellösning innebär extra satsningar bör statsmakten medge
            att Stockholms stad och län gör upplåning, dvs. helt enkelt ställa
            statliga garantier till förfogande för att den här mersatsningen
            skall kunna göras. Även om tredje spåret inte är en del av de
            små paket som Dennispaketet nu har blivit är det ett stort paket
            som måste ses tillsammans med alla dessa småpaket - man måste
            ta ett samlat grepp.
          </note>
          <note>
            Anf. 27 INGEMAR JOSEFSSON (s) replik
          </note>
          <note>
            Herr talman! Regionen och kommunernas ekonomiska situation är
            precis densamma som riksstyrets.
          </note>
          <note>
            Det är fel att tro att det där finns extra miljoner att använda
            som inte skall satsas på skolan, barnomsorgen eller någonting
            annat. De pengarna finns inte!
          </note>
          <note>
            Anf. 28 EWA LARSSON (mp) replik
          </note>
          <note>
            Herr talman! Vi lånar i dag väldigt mycket pengar.
          </note>
          <note>
            Miljöpartiet tycker att staten kan ge garantier till
          </note>
          <note>
            Stockholms stad och Stockholms län för de kostnadsfördyringar
            som ett tunnelalternativ innebär. Det handlar om att ställa garantier.
            Staten lånar ju i vilket fall som helst - eller hur, Ingemar Josefsson?
            Vi har ju ingen egen överbalanserad budget.
          </note>
          <note>
            Anf. 29 JAN SANDBERG (m) replik
          </note>
          <note>
            Herr talman! I vilken stad har vägsatsningar inneburit att trafiken
            inte har ökat? Vi kan tänka oss in i utvecklingen i Stockholms
            stad under 10-15 år framåt i tiden. Om man bygger de vägar som
            man har tänkt sig i Dennispaketet kommer trafiken i Stockholms
            innerstad att vara 30 % lägre än vad den annars skulle ha varit.
          </note>
          <note>
            Det är riktigt som Ewa Larsson antyder att vägtrafiken kommer
            att öka under den här perioden. Den har gjort det i historien
            och kommer så att göra i framtiden också. Skillnaden är bara att
            vi måste se till att den här ökande trafiken kan ta sig fram på
            ett rimligt sätt så att vi inte får långa köer av stillastående
            bilar med stora mängder avgasutsläpp m.m.
          </note>
          <note>
            Man kan ha vilken uppfattning man vill om olika typer av trafikslag,
            men faktum är att alla trafikslag fyller sin funktion. Det går
            inte att på något sätt försöka drömma eller glömma bort vägtrafiken.
            Den finns och den kommer att finnas. Den fyller en viktig funktion.
            Därför måste vi se till att den också skall ha en möjlighet att
            ta sig fram.
          </note>
          <note>
            Jag skulle kunna ställa en motfråga till Ewa Larsson. Kan Ewa
            Larsson nämna någon stad som har minskat trafiken genom att inte
            satsa på vägutbyggnader? Det kan hon troligen inte. En sådan åtgärd
            skulle få till effekt att man ökar köerna, stoppen och avgasutsläppen
            eller möjligen flyttar trafiken någon annanstans.
          </note>
          <note>
            Anf. 30 EWA LARSSON (mp) replik
          </note>
          <note>
            Herr talman! Det Jan Sandberg säger här styrker vår argumentering.
            Den ekonomiska delen av Dennispaketet bygger på ökad biltrafik.
            Om vi skall vara trovärdiga i det internationella miljöarbetet
            måste vi ha en trafikplanering som bygger på minskad biltrafik,
            annars bryter vi mot internationella konventioner. Jag är oerhört
            allvarlig på den punkten.
          </note>
          <note>
            Jag kan tänka mig att vi tillsammans i stället skulle kunna arbeta
            för elbilar i innerstaden. Det vore ett konkret och seriöst arbete
            där vi uppfyller Riokonventionen.
          </note>
          <note>
            Det unika med Stockholms trafikplanering är att den hela tiden
            har hållit ihop med den kollektiva utvecklingen. Stockholms stadsbor
            är unika i världen när det gäller att åka kollektivt. De åker
            kollektivt, eftersom vi har en bra kollektivtrafik. Därför är
            det viktigt att bygga på den traditionen och satsa mer på kollektivtrafiken.
          </note>
          <note>
            Jag vill också säga till Ingemar Josefsson att han inte behöver
            bli orolig för att jag tänker tömma
          </note>
          <note>
            Stockholms läns och Stockholms stads...
          </note>
          <note>
            Anf. 31 FÖRSTE VICE TALMANNEN
          </note>
          <note>
            Jag får erinra om att repliken gäller Jan Sandberg och inte Ingemar
            Josefsson.
          </note>
          <note>
            Anf. 32 JAN SANDBERG (m) replik
          </note>
          <note>
            Herr talman! Jag tror att detta visar att Ewa Larsson och jag
            har litet olika syn på den här frågan. Jag vill själv påstå att
            jag har en något mera verklighetsbaserad syn.
          </note>
          <note>
            Jag inser, vilket jag tror att alla som sysslar med någon form
            av trafik gör, att trafikarbetet ökar kontinuerligt - både när
            det gäller vägtrafik och kollektivtrafik. Vi får inte glömma att
            en stor del av det s.k.
          </note>
          <note>
            Dennispaketet gäller satsningar på kollektivtrafiken, som bl.a.
            är finansierade av vägtrafikanterna. Jag tror inte att man minskar
            biltrafiken genom att stoppa utbyggnader av vägar. Det leder bara
            till att biltrafikens negativa effekter förstärks, eftersom det
            blir fler köer med fler stillastående bilar.
          </note>
          <note>
            Jag fick inget svar på min motfråga till Ewa Larsson: Var någonstans
            har stopp för vägutbyggnader minskat vägtrafiken?
          </note>
          <note>
            Anf. 33 EWA LARSSON (mp) replik
          </note>
          <note>
            Herr talman! Jag ber om ursäkt för att jag här blandade ihop
            två replikomgångar.
          </note>
          <note>
            I Strasbourg har man satsat mycket på kollektivtrafik. Jag skall
            kontrollera extra noga om man har lyckats, och i så fall tala
            om det för Jan Sandberg.
          </note>
          <note>
            I flera europeiska städer gör man som i Stockholm
          </note>
          <note>
            - man satsar på både biltrafik och kollektivtrafik. När det gäller
            biltrafiken har man dock försökt att göra det så enkelt som möjligt.
            Man bygger inte ut utan förenklar. Dessutom satsar man mycket,
            mycket på kollektivtrafik för att göra den så enkel, billig och
            smidig som möjligt. Det är helt riktigt att vi inte har samma
            uppfattning. Vi tycker att man skall omfördela medel så att det
            satsas mera på kollektiv infrastruktur. Vi vill omfördela på det
            sättet.
          </note>
          <note>
            Anf. 34 SIVERT CARLSSON (c) replik
          </note>
          <note>
            Herr talman! Ewa Larsson började med att säga att det inte längre
            finns något stort paket kvar, det finns bara småpaket. Men det
            finns nog ändå ett stort paket med en kalkyl som bl.a. bygger
            på att biltrafiken skall öka med 30 % till år 2025, att byggkostnaderna
            inte skall öka och att realräntan blir högst 4 %.
          </note>
          <note>
            När Ewa Larsson säger att staten lånar i vilket fall som helst
            blir jag litet rädd och ängslig. Om Ewa
          </note>
          <note>
            Larsson har den inställningen delar vi nog inte uppfattningen
            att det i dag måste sättas gränser. Riksdagen har såvitt jag förstår
            ett ansvar för att ge statliga garantier, och det gäller också
            gränser. Som jag sade i inledningen tycker jag att betänkandet
            egentligen innebär ett underkännande av uppgörelsen. Man väljer
            ändock att hålla fast vid den.
          </note>
          <note>
            Jag menar att ni i nuläget, framför allt med tanke på ekonomin,
            bör ta en paus. Sätt er ner, omförhandla och använd mera av det
            som redan finns och som jag nämnde i mitt inledningsanförande.
            Det gäller en breddning av Essingeleden. Det gäller t.ex. också
          </note>
          <note>
            Brommaleden. Lås inte fast er för det paket som just nu föreligger.
          </note>
          <note>
            Anf. 35 EWA LARSSON (mp) replik
          </note>
          <note>
            Herr talman! Jag tycker inte att man skall ta en paus nu, utan
            jag tycker att man skall dra tillbaka befintliga förslag och se
            på nya kreativa lösningar. Vi skall definitivt inte ta någon paus.
            Det har vi inte tid med.
          </note>
          <note>
            När jag pratar om statens, stadens och länets ekonomi talar jag
            om en omfördelning av infrastrukturmedel inriktad på mera kollektiv
            trafik. Jag tycker således att det är ohederligt att som i dag
            ge statliga garantier till ett projekt som bygger sin finansiering
            på ökad biltrafik.
          </note>
          <note>
            Anf. 36 SIVERT CARLSSON (c) replik
          </note>
          <note>
            Herr talman! Jag uttryckte mig fel. Jag tycker inte heller att
            det är bra med en paus i en omförhandling som bygger på realia
            och sätter gränser.
          </note>
          <note>
            Anf. 37 EWA LARSSON (mp) replik
          </note>
          <note>
            Herr talman! Vi är helt överens, men jag hoppas att ni också
            här i riksdagen driver den linjen.
          </note>
          <note type="speaker">
            Anf. 38 ANDREAS CARLGREN (c)
          </note>
          <note>
            Herr talman! Det har varit intressant att följa den här debatten,
            eftersom den är så avgörande för framtiden i hela Stockholmsregionen.
            Desto sorgligare är det då att höra att de som stöder Dennispaketet
            här i riksdagen hela tiden konsekvent undviker att svara på den
            centrala frågan. Mitt intryck när jag lyssnar på debatten är att
            man försöker fly från den riktiga debatten. Man försöker föra
            en gammal debatt för att slippa tala om en ny situation, men det
            är ju en ny situation.
          </note>
          <note>
            I det läge Sverige nu befinner sig där vi skall försöka få ordning
            på en ekonomi som skakar, försöker man här försvara ett paket
            där det definitivt inte är ordning på ekonomin. I betänkandet
            konstaterar utskottet att "osäkerhet råder om såväl utgifts- som
            inkomstsidan liksom om tidsplanen för överenskommelsens genomförande".
          </note>
          <note>
            Utskottet försöker ge intrycket av att det här är något som man
            har inhämtat från några som man inte kan påverka och i en situation
            där riksdagen inte skulle kunna göra någonting.
          </note>
          <note>
            Så till den avgörande frågan. Vi vet att kostnaderna för hela
            det här projektet har ökat i stort sett lavinartat sedan det startades.
            I dag säger man att det råder osäkerhet på såväl utgifts- som
            inkomstsidan. Mot denna bakgrund och om man företräder samma partier
            som i Stockholm har gjort upp om det här, varför tar man då inte
            på sig att Stockholmspolitikerna tar större ansvar och varför
            ser man inte till att göra det som riksdagen faktiskt kan göra?
            Riksdagen kan påverka inkomstsidan. Riksdagen kan göra någonting
            när det gäller miljöavgifterna. Riksdagens utskott skulle kunna
            säga eller göra något för att skynda på arbetet med att skapa
            de avgifter som behövs för att finansiera paketet.
          </note>
          <note>
            Kan det vara så att anledningen till att man inte gör någonting
            är att man inser att det i grunden är svårt att lösa de ekonomiska
            problemen med paketets uppbyggnad såsom förslaget ser ut? Är det
            inte så att det med Österleden och Västerleden är svårt eller
            omöjligt att någonsin få en bra ekonomi på det här projektet,
            även om bilavgifter införs i tid?
          </note>
          <note>
            Då närmar vi oss det som är huvudproblemet med hela Dennispaketet,
            förutom att ekonomin står och skakar, och det är att man inte
            löser de problem som man påstår sig lösa men att man skapar nya.
            Man säger att man löser trafikproblemen i Stockholm, men egentligen
            lägger man fram en storstilad plan för nyexploatering i stor skala
            av Stockholmsområdet, med nya, framtida stora trafikproblem som
            följd. Det är ju det Dennispartierna aldrig vill redovisa. Men
            alla vi som har följt den här frågan vet att redan Dennispartiernas
            egna siffror visar att trafikarbetet ökar kraftigt, samtidigt
            som kollektivandelen i resandet minskar.
          </note>
          <note>
            Alla vi som har följt frågan länge vet att man med utbyggnaderna
            av Österleden och Västerleden täcker in alla de större återstående
            grönområdena i Stockholm. Den yttre tvärleden som Västerleden
            är en del av lyckas täcka in sex av Stockholmsområdets åtta gröna
            kilar. Då finns det två gröna kilar kvar i det gröna bälte som
            vi har runt Stockholm. Dessa täcks in av Österleden.
          </note>
          <note>
            Man förstör alltså några av Stockholms finaste grönområden, naturligtvis
            som en förberedelse för framtida exploatering, man skapar nya
            trafikproblem utan att lösa de gamla, och man gör detta med en
            ekonomi som inte är hållbar. Sedan försöker man här i riksdagen
            få det att låta som att detta inte är något som riksdagen kan
            påverka och borde påverka.
          </note>
          <note>
            Självklart kan och borde riksdagen påverka detta.
          </note>
          <note>
            Man borde genast se till att ta upp diskussioner om detta med
            Stockholmspolitikerna. Om man anser att osäkerheten är så stor
            som utskottet tycker att den är, borde företrädarna för Dennispartierna
            här i riksdagen inte bara lämna det som ett konstaterande till
            riksdagen, utan då borde man också ta sitt ansvar dels gentemot
            företrädarna för dessa partier i Stockholm, dels som företrädare
            för riksdagen.
          </note>
          <note>
            Jag har i den här debatten bara hört hur företrädare för både
            Socialdemokraterna och Moderaterna sorgfälligt har undvikit att
            svara på de frågorna, och det gör mig minst sagt förvånad.
          </note>
          <note type="speaker">
            Anf. 39 INGEMAR JOSEFSSON (s)
          </note>
          <note>
            Herr talman! Jag konstaterar att Andreas
          </note>
          <note>
            Carlgrens anförande måste vara skrivet före debatten och att
            han alltså redan före debatten hade bestämt vad han skulle säga.
            Vi har ju faktiskt i debatten diskuterat alla de centrala frågorna
            och problemen. Utskottet har också tagit upp och visat på problemen.
          </note>
          <note>
            Det är inget slätstruket utskottsutlåtande, utan det är ett utskottsutlåtande
            som visar på problem och som visar på hur man skall gå vidare.
            Vi redovisar de punkter där vi uppmanar regeringen att återkomma
            vad gäller den ekonomiska redovisningen, och vi tar upp hur förhandlingarna
            bör skötas och pekar bl.a. på möjligheterna att använda en statlig
            förhandlingsman.
          </note>
          <note>
            Det är alltså inte fråga om något passivt utskottsutlåtande.
          </note>
          <note>
            Carlgren ger en falsk bild av de s.k. intrången i de gröna kilarna.
            Detta är ett försök att bilda en myt, att skapa en bild som inte
            stämmer med verkligheten.
          </note>
          <note>
            Som grädde på moset försöker han därefter antyda att de partier
            som nu har varit med och förhandlat om det här skulle vilja exploatera
            Djurgården - det var ju konsekvensen av vad Carlgren sade. Det
            finns inga sådana diskussioner, det finns inget sådant gensvar
            hos befolkningen eller partierna i Stockholm. Man skall inte försöka
            sprida dimridåer och ge falska föreställningar om hur politiken
            ser ut. Sådant kan skapa politikerförakt, och sådant är inte bra.
          </note>
          <note type="speaker">
            Anf. 40 ANDREAS CARLGREN (c)
          </note>
          <note>
            Herr talman! Nu tog Ingemar Josefsson i ordentligt på slutet.
            Jag kan lugna Ingemar Josefsson med att säga att mitt anförande
            inte var skrivet på förhand, det var inte skrivet alls. Det hölls
            av inspiration, och det tyckte jag var bra.
          </note>
          <note>
            Ingemar Josefsson försökte undvika min konkreta fråga. Det är
            gott och väl att man vill ha en statlig förhandlingsman, men vad
            är Ingemar Josefsson beredd att göra som företrädare för Stockholm
            här i riksdagen och som ledamot av utskottet? Är man beredd att
            göra en verklig omförhandling? Det är ju de projekt som ingår
            i Dennispaketet som är problemet. Är ni beredda att ompröva Österleden
            och Västerleden, som ju inte ger de intäkter som de kostar?
          </note>
          <note>
            Västerleden har ju inte en möjlighet att gå ihop ekonomiskt.
            Hur skall Ingemar Josefsson lösa det problemet, och vad vill Ingemar
            Josefsson som ledamot i trafikutskottet göra åt det verkliga problemet?
            Ingemar Josefsson kan ju ta initiativ för att påskynda införandet
            av avgifter, som ju ändå ger några intäkter. Är
          </note>
          <note>
            Ingemar Josefsson beredd att göra det?
          </note>
          <note>
            Mina frågor om de gröna kilarna försvann bort i
          </note>
          <note>
            Ingemar Josefssons resonemang om politikerförakt.
          </note>
          <note>
            De gröna kilar som förstörs av Yttre tvärleden är
          </note>
          <note>
            Hanveden, Gömmaren, Bornsjön, Mälaren, Brunnsviken, Järva, Ängsjö,
            Rösjön, Lindö och Fågelsången, och dessutom korsar Österleden
            Saltsjön och Nacka-
          </note>
          <note>
            Tyresta. Visst är det så. Det här är gröna områden som finns
            i verkligheten, inte bara i något slags politikerföreställning,
            men de förstörs om Dennispaketet får fortsätta att rulla på.
          </note>
          <note type="speaker">
            Anf. 41 INGEMAR JOSEFSSON (s)
          </note>
          <note>
            Herr talman! Jag förstår saken bättre när Carlgren säger att
            hans anförande inte var förberett.
          </note>
          <note>
            Jag tror inte att det finns någon förankring hos människorna
            i Stockholm för att ta ut avgifter som inte går till några direkta
            projekt som skall startas.
          </note>
          <note>
            Det är ett ytterligare problem som man, om man skall gå vidare
            på det sätt som Carlgren föreslår, måste resonera om.
          </note>
          <note>
            Vi har diskuterat mycket kring i vilken grad förslaget är demokratiskt
            förankrat. Carlgren säger då snabbt att dessa pengar kan tas in,
            att tullstationer kan införas utan någon motprestation. Jag tror
            faktiskt inte att det går att göra på det sättet.
          </note>
          <note>
            Jag skulle också vilja att Andreas Carlgren kommenterade anspelningarna
            på att vi i framtiden vill exploatera Djurgården. Var det en felsägning,
            eller menade han faktiskt vad han sade? Menar Andreas
          </note>
          <note>
            Carlgren att vi andra tänker exploatera Djurgården och bygga
            där? Det var vad han sade.
          </note>
          <note type="speaker">
            Anf. 42 ANDREAS CARLGREN (c)
          </note>
          <note>
            Herr talman! Nej, det sista Ingemar Josefsson sade står helt
            och hållet för honom själv. Det var han som nämnde Djurgården,
            inte jag.
          </note>
          <note>
            Vad gäller finansieringen menar jag att ni om och om igen undviker
            den centrala frågan, dvs. vilka initiativ ni vill ta för att få
            ordning på paketet. Ställ gärna frågor till mig. Jag skall svara
            på dem också oförberedd. Men ni kommer ju inte oförberedda hit
            som utskottsföreträdare. Ni inhämtar uppgifter, men ni tar inte
            initiativ. Det här är en av de avgörande frågorna för Stockholms
            framtid, det är en avgörande fråga för ekonomin. Vilka initiativ
            vill Ingemar Josefsson ta?
          </note>
          <note>
            Ingemar Josefsson säger att det inte finns gehör hos stockholmarna
            för avgifter som inte går till att betala de här lederna. Jag
            tror emellertid att problemet är större: Det finns inte gehör
            hos stockholmarna för lederna. Om lederna byggs och man inför
            avgifterna, betalar ju inte avgifterna lederna.
          </note>
          <note>
            Dessutom väljer Ingemar Josefsson nu den ståndpunkt som är Moderaternas,
            dvs. att man inte kan införa avgifter av miljöskäl utan enbart
            för finansieringen. Skall ni få inkomster som ger mer än de biltullar
            Moderaterna nu har accepterat, så blir det ju fråga om riktiga
            miljöavgifter. Kan inte ens en gång Socialdemokraterna tänka sig
            det?
          </note>
          <note type="speaker">
            Anf. 43 INGEMAR JOSEFSSON (s)
          </note>
          <note>
            Herr talman! Andreas Carlgren talade i sitt anförande om att
            det är fråga om en "förberedelse för framtida exploatering" av
            dessa områden. Jag tog då upp ett av dessa områden, Djurgården,
            men Carlgren har nu sagt att det inte gällde Djurgården. Frågan
            är då vilka områden han tänkte att de andra partierna skulle exploatera.
            Det är väldigt intressant för oss andra att få veta. Gäller det
            inte alla områden, så är det ju några områden som han vill antyda
            att de andra partierna skulle exploatera.
          </note>
          <note>
            Frågan om kopplingen mellan tullar och vad som kan göras är väldigt
            svår, om man skall se seriöst på den. Opinionerna i Stockholm
            är oerhört svåra att tolka, även om vi allihop ofta försöker göra
            det. Jag har med all sannolikhet varit ute på fler möten om
          </note>
          <note>
            Dennispaketet än många andra. Jag möter där företrädare för olika
            opinioner, jag möter dem som vill ha vägar, dem som vill ha vägar
            utan att betala tullar, dem som vill ha tullar och dem som vill
            ha miljöavgifter.
          </note>
          <note>
            Ur socialdemokratins synpunkt är vi beredda att diskutera miljöavgifter.
            Det jag funderar på och gav uttryck för var hur förankrat det
            är i Stockholm. Jag kan inte påstå att det är förankrat, efter
            alla de debatter jag har haft.
          </note>
          <note>
            Det är inte en slump att det finns många som kör omkring med
            dekaler på sina bilar där det står Nej till tullavgifter. Det
            finns en inre spänning i vår kommun och region vad gäller tullar,
            avgifter, leder och kollektivtrafik.
          </note>
          <note>
            Det jag försökte visa i mitt första inlägg är att de insatser
            vi gör som kommer att begränsa trafiken i innerstaden inte nog
            har uppmärksammats. Det kommer att bli mindre trafik i innerstaden.
            Det fysiska utrymmet för trafik i innerstaden kommer att begränsas.
            Frågan är då hur den trafiken skall ledas på andra vägar, för
            en del trafik måste vi ha. Det är där lederna har kommit in.
          </note>
          <note>
            Anf. 44 ANDREAS CARLGREN (c) replik
          </note>
          <note>
            Herr talman! Det är bara att konstatera att Ingemar
          </note>
          <note>
            Josefsson inte svarar på frågan om vilka initiativ man är beredd
            att ta. Han hänvisar till spänningarna. Det är bara att hoppas
            att spänningarna leder så långt att man verkligen på allvar omförhandlar
            Dennispaketet.
          </note>
          <note>
            Ingemar Josefsson vill inte svara på min fråga om exploateringen.
            I stället ifrågasätter han vad jag har sagt. Jag skall bara hänvisa
            till den rapport som heter
          </note>
          <note>
            Dennis och miljön, som Länsstyrelsen i Stockholm har sett till
            att den har kommit fram. Där står det ordagrant så här: "- - -
            de trafikstrukturer som nu byggs ut i och med Dennisöverenskommelsen
            leder till en omfattande exploatering i anslutning till de nya
            lederna". Sedan säger man i utvärderingen: "- - -
          </note>
          <note>
            kanske blir Hanveden snarare söderförorternas Djurgården än en
            obruten kil". Om min hemkommun säger man: - - - de gröna Ekeröarna
            är fortfarande gröna även om det bor något hundratusental personer
            där".
          </note>
          <note>
            Jag säger inte att detta är mina påståenden. Dessa citat är hämtade
            ur den rapport som länsstyrelsen har beställt för att göra en
            miljökonsekvensanalys.
          </note>
          <note>
            Slutsatsen är följande:
          </note>
          <note>
            1. Man löser inte trafikproblemen i Stockholm.
          </note>
          <note>
            2. Det leder till omfattande exploatering och miljöförstörelse.
          </note>
          <note>
            3. Man kan inte redovisa hur ekonomin skall klaras.
          </note>
          <note>
            När man ställs inför frågor finns absolut inga besked att ge.
            Det borde oroa många. Det borde skapa stora spänningar.
          </note>
          <note>
            Anf. 45 INGEMAR JOSEFSSON (s) replik
          </note>
          <note>
            Herr talman! Jag kan konstatera att det spontana anförandet helt
            plötsligt gick över till citat. Det var alltså förberett. Andreas
            Carlgren försöker göra antydningar om att de gröna kilarna skulle
            bebyggas av dessa partier. Däremot är det rätt att vi måste ha
            en exploatering i området i övrigt. Befolkningen, unga människor,
            kommer att kräva att få bostäder i denna region. Det är klart
            att det måste byggas bostäder.
          </note>
          <note>
            Men det är väl inte ni emot?
          </note>
          <note type="speaker">
            Anf. 46 ELISA ABASCAL REYES (mp)
          </note>
          <note>
            Herr talman! Jag skulle vilja kommentera det som
          </note>
          <note>
            Ingemar Josefsson sade om attityden till biltullar. Det fanns
            ett parti som hette Bilistpartiet i Stockholm, som i förra valet
            gick till val framför allt på frågan om biltullar. Jag vet inte
            om det fortfarande existerar. Det partiet fick ungefär 6 000 röster.
          </note>
          <note>
            De organisationer som jag räknade upp, ungefär
          </note>
          <note>
            15 stycken, representerar 10-20 gånger så många människor som
            de som röstade på Bilistpartiet. Jag kan garantera Ingemar Josefsson
            att det finns en ganska stor acceptans för miljöavgifter eller
            trafikavgifter just av miljöskäl.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            4 § Nedrustning
          </note>
          <note>
            Föredrogs
          </note>
          <note>
            Utrikesutskottets betänkande 1994/95:UU19
          </note>
          <note>
            Nedrustning
          </note>
          <note type="speaker">
            Anf. 47 HELENA NILSSON (c)
          </note>
          <note>
            Herr talman! För några veckor sedan rapporterades i nyhetsprogrammen
            om ett sabotage i Tokyos tunnelbana som krävde människoliv. Det
            var frågan om sarin, en kemisk substans, förmodligen tillverkad
            utan större problem av människor som använde sin kunskap i syfte
            att döda.
          </note>
          <note>
            Kunskap i kemi och bakteriologi kan användas både för att hjälpa
            och bota människor men också för att släcka liv. Själv har jag
            under hela 70-talet jobbat med senapsgas som ett läkemedel för
            att förstöra cancervävnad. Senapsgas är ett fruktat kemiskt vapen
            under hela 90-talet. Vi kan fortfarande få upp senapsgas från
            de olika krigen.
          </note>
          <note>
            Genom forskning kommer ständigt ny kunskap fram om cellen och
            dess minsta beståndsdelar. Genom modern genteknik kan vi nu få
            fram också läkemedel som har mycket stor betydelse för sjuka människor.
          </note>
          <note>
            Men gentekniken kan också användas för att framställa vapen.
          </note>
          <note>
            Utskottet har inför detta betänkande fått en föredragning från
            företrädare för FOA. De berättade och gav ett skrämmande perspektiv,
            där vi kan se hur kunskap om genteknik kan användas för att framställa
            vapen som riktas enbart mot människor och också mot människor
            av en viss ras.
          </note>
          <note>
            Kemiska och biologiska vapen kan slå ut allt liv.
          </note>
          <note>
            Gentekniska vapen kan selektera. Kemiska och biologiska vapen
            är billiga att framställa.
          </note>
          <note>
            Förbud finns mot kemiska och biologiska vapen.
          </note>
          <note>
            Men för att också möta nya forskningsrön och användningsområden
            har vi i utrikesutskottets betänkande skrivit att Sverige aktivt
            verkar för att konventionen mot biologiska vapen förstärks med
            kontrollmöjligheter.
          </note>
          <note>
            I motsats till det jag har sagt nu om biologiska och kemiska
            vapen vill jag också uppmärksamma förhållandet kärnkraft-kärnvapen.
          </note>
          <note>
            Civil användning av kärnkraft är, enligt Centerpartiets sätt
            att se, som en siamesisk tvilling till framställning av kärnvapen.
            Plutonium, som kommer fram som en avfallsprodukt av civil användning
            av kärnkraft, är en del i kärnvapen. Därför skall båda avvecklas.
          </note>
          <note>
            I betänkandet berörs detta genom de motioner som tas upp. Jag
            har däremot inte reserverat mig mot utskottets hemställan, fast
            jag har denna uppfattning.
          </note>
          <note>
            Det vill jag förklara med att folkomröstningen 1980
          </note>
          <note>
            visade att en majoritet av svenska folket vill bygga ut kärnkraften
            och därefter avveckla den. Av respekt mot folkets önskan och eftersom
            Sverige ännu inte har påbörjat en avveckling av sin kärnkraft,
            kan vi som nation inte med någon större trovärdighet kräva att
            andra länder skall avveckla kärnkraften eller att internationella
            organ som skall bevaka t.ex. kärnsäkerheten skall omdefiniera
            sin verksamhet. Därför har jag inte reserverat mig.
          </note>
          <note>
            Slutligen vill jag ta upp att i detta betänkande berörs också
            Sveriges förtjänstfulla internationella arbete för ett förbud
            mot antipersonella minor. I ett särskilt yttrande har jag tillsammans
            med andra pekat på att vår trovärdighet här skulle öka om vi själva
            gick före och avskaffade minorna i Sverige.
          </note>
          <note>
            Herr talman! Med detta vill jag yrka bifall till utrikesutskottets
            hemställan i betänkande UU19.
          </note>
          <note type="speaker">
            Anf. 48 EVA ZETTERBERG (v)
          </note>
          <note>
            Herr talman! På en vägg i FN-huset i New York kan man läsa om
            världens satsningar på militär rustning. Det är enorma miljarder
            som satsas av de allra flesta länder runt om i världen. Uppdelningen
            är att ungefär 80 % går till konventionella vapen och 20 %
          </note>
          <note>
            till kärnvapen. Man beräknar, trots att det är svårt att få fram
            exakta siffror, att mellan 4,5 och 7 % av BNP
          </note>
          <note>
            i världen satsas på militär verksamhet.
          </note>
          <note>
            Om vi jämför med siffrorna över vad man i genomsnitt satsar på
            utbildning och hälsa i världen ser vi att dessa kommer långt under.
          </note>
          <note>
            Detta visar att det är nödvändigt att föra ett intensivt arbete
            omkring nedrustningsfrågorna.
          </note>
          <note>
            Jag förde häromdagen en debatt med utrikesministern om icke-spridningsavtalet
            och vad vi kan göra för att medverka till att eliminera kärnvapen
            i världen.
          </note>
          <note>
            Jag måste inleda med att säga att jag beklagligtvis uppfattar
            det som om den svenska regeringen inte är lika aktiv på nedrustningsområdet
            som Sverige har varit tidigare. Det finns olika exempel på detta.
          </note>
          <note>
            Jag kan börja med det faktum att vi har en nedrustningsdebatt
            i dag i kammaren. Vad beror den på?
          </note>
          <note>
            Jo, den beror på att det finns några enskilda motioner från Miljöpartiet,
            Vänsterpartiet och kds. Det beror inte på att regeringen har lagt
            fram en proposition.
          </note>
          <note>
            Det beror inte på att regeringen i en skrivelse har talat om
            vilka nödvändiga viktiga steg som måste vidtas för att vi skall
            kunna föra en aktiv kamp för nedrustning så att världens länder
            verkligen minskar sitt vapeninnehav.
          </note>
          <note>
            Jag menar att regeringen på ett helt annat sätt borde driva dessa
            frågor, exempelvis genom att varje år lämna en skrivelse till
            riksdagen, vilket görs om krigsmateriel. Vi har efterlyst detta
            vad det gäller
          </note>
          <note>
            Världsbanken och Bretton-Woods-institutionerna. Det finns olika
            sätt att ge riksdagen mer information om möjligheten att ta aktiv
            del, tillsammans med regeringen, för att återigen göra Sverige
            ledande på nedrustningsområdet.
          </note>
          <note>
            Ett annat exempel på bristande intresse för nedrustning tycker
            jag är det yttrande till Internationella domstolen i Haag som
            FN tog upp i december 1994.
          </note>
          <note>
            Sverige hade tidigare till WHO klart angivit att vi vill förklara
            kärnvapen för olagliga. Detta gjordes utifrån att riksdagen hade
            uttalat en klar uppfattning.
          </note>
          <note>
            När frågan så behandlades i FN lade Sverige ned sin röst - i
            och för sig med en röstförklaring. Utrikesministern hade sin förklaring
            till detta, men faktum kvarstår. Det är en mycket negativ signal
            till omvärlden om att vi inte är fast övertygade om nödvändigheten
            att gå före på detta område.
          </note>
          <note>
            Sverige skall i sommar återigen lämna ett yttrande till Internationella
            domstolen i Haag efter det att frågan varit ute på remiss. Vad
            kommer regeringen att svara?
          </note>
          <note>
            Jag beklagar att regeringen eller någon regeringsföreträdare
            inte ansett det nödvändigt att vara i kammaren när vi diskuterar
            nedrustningsfrågor. Det är alltså enbart när regeringen är tvungen
            att komma hit därför att vi har ställt interpellationer som vi
            får upp dessa frågor på dagordningen. Detta är ett mycket märkligt
            förhållande.
          </note>
          <note>
            Herr talman! I betänkandet behandlas flera motioner som tar upp
            frågan om NPT-avtalet och vad man kan göra där. Det är synd att
            dessa frågor kommer upp efter det att förhandlingarna är avslutade.
            Om flera av de yrkanden som fanns i Miljöpartiets motioner gått
            igenom hade vi kunnat påverka på ett helt annat sätt i nedrustningsförhandlingarna
            om kärnvapenavtalet i New York.
          </note>
          <note>
            Nu är det inte fallet. Men Vänsterpartiets uppfattning kvarstår:
            Avtalet borde ha varit tidsbegränsat för att verkligen sätta tryck
            på kärnvapenstaterna.
          </note>
          <note>
            Den senaste tidens händelser visar att kärnvapenhotet inte är
            över. Vi har häromdagen fått veta att
          </note>
          <note>
            Kina gjort kärnvapenprov. Den nyvalda presidenten i
          </note>
          <note>
            Frankrike, Jaques Chirac, har under valkampanjen klart uttalat
            att han inte är främmande för utan tvärtom kan tänka sig kärnvapenprov
            från Frankrikes sida.
          </note>
          <note>
            Det finns all anledning att gå vidare på detta område. Vi har
            nu ett nytt NPT-avtal. Samtliga länder var inte alls särskilt
            positiva till det. Det är ändå viktigt att se hur Sverige kan
            gå vidare. Vilka initiativ skall vi ta? Hur skall vi driva frågan
            om kärnvapennedrustning i Europa inom EU? Den svenska regeringen
            borde kunna ta ett flertal initiativ. Jag hoppas att de kommer.
          </note>
          <note>
            Herr talman! Jag vill också ta upp den motion som
          </note>
          <note>
            Vänsterpartiet m.fl. har väckt vad gäller minor i världen. Vi
            vet att antipersonella minor är ett av de värsta vapen som existerar
            i världen. De har kallats "de fattigas vapen" därför att de är
            väldigt billiga att framställa, men det är oerhört kostsamt att
            eliminera minor runt om i världen.
          </note>
          <note>
            Vi vet också att det framför allt är barn och civila som drabbas.
            Det är inte militär personal. Antalet barn och vuxna som varje
            år dödas eller skadas på grund av minor är enormt stort.
          </note>
          <note>
            Sverige har, som Helena Nilsson var inne på, bedrivit ett mycket
            bra arbete internationellt. Men självfallet haltar detta arbete
            när vi inte ens på hemmaplan har kunnat besluta oss om ett förbud.
          </note>
          <note>
            Frågan var uppe i förra veckans försvarsbeslut.
          </note>
          <note>
            Jag konstaterade med förvåning att en socialdemokrat
          </note>
          <note>
            - Ulrica Messing - som har motionerat om detta inte ens talade
            för ett förbud för svenska minor. Jag är väldigt överraskad över
            att socialdemokraterna i utrikesutskottet inte ens har kunnat
            acceptera den milda skrivning som vi har haft i olika motioner,
            där vi har krävt att Sverige skall avstå från att inneha minor.
          </note>
          <note>
            Den utredning regeringen har tillsatt tillgodoser inte dessa
            krav. Utredningen tar säkert ett år, och förbudet för svenska
            minor borde fattas nu.
          </note>
          <note>
            Herr talman! I betänkandet tas också frågan om den fredliga användningen
            av kärnkraft upp. Vi vet att det finns väldigt många områden där
            man kan använda kärnkraft på ett positivt sätt. Det gäller avsaltning,
            jordbruk, medicin och en rad andra områden.
          </note>
          <note>
            Men vi vet av egen erfarenhet att det också finns väldigt negativa
            konsekvenser av att använda kärnkraft. Det var inte av en slump
            som vi hade en omröstning om kärnkraften i vårt land. Helena Nilsson
            och Centerpartiet vill beklagligtvis inte följa upp den frågan
            här. Men riksdagen har tidigare fattat beslut om att en avveckling
            skall ske, bl.a. mot bakgrund av omröstningen om kärnkraft. Det
            beslutet står fast. Vi skall avveckla kärnkraften, även om vi
            precis som
          </note>
          <note>
            Helena Nilsson sade ännu nästan inte har gjort någonting för
            att påbörja avvecklingen.
          </note>
          <note>
            Eftersom vi själva har tagit denna ställning menar jag och Vänsterpartiet
            att det också är vår plikt att internationellt föra fram frågan
            och visa på att det finns mycket klara negativa konsekvenser av
            fredlig användning av kärnkraft. I de internationella sammanhang
            där Sverige är verksamt - inom Euratom,
          </note>
          <note>
            IAEA m.fl. organ - har man inte alls fört fram dessa åsikter.
            Man talar bara om den positiva användningen.
          </note>
          <note>
            Det är därför Vänsterpartiet i reservationer har krävt att det
            skall bli en ändring i den internationella politik som Sverige
            för på detta område.
          </note>
          <note>
            Herr talman! Jag vill till slut ställa mig bakom de reservationer
            som Vänsterpartiet har gjort ensamt eller tillsammans med flera
            partier, liksom det särskilda yttrande som gäller minröjning och
            de behov som finns på det området. Jag vill särskilt påpeka det.
          </note>
          <note>
            Jag vill särskilt yrka bifall till reservation 5, där det talas
            om den globala avvecklingen av fredlig kärnkraft.
          </note>
          <note>
            Anf. 49 BODIL FRANCKE
          </note>
          <note>
            OHLSSON (mp)
          </note>
          <note>
            Herr talman! Det kom ett brev till mig i februari.
          </note>
          <note>
            Det var ställt till alla Sveriges riksdagsmän.
          </note>
          <note>
            "Utrymme för nya initiativ på nedrustningsområdet"
          </note>
          <note>
            stod det överst som rubrik. Avsändare var Svenska läkare mot
            kärnvapen.
          </note>
          <note>
            Man menade att det nu fanns utrymme för nya svenska initiativ
            när det gäller nedrustning. Man syftade på förhandlingarna om
            icke-spridningsavtalet i
          </note>
          <note>
            New York i april och maj.
          </note>
          <note>
            Svenska läkare mot kärnkraft önskade ett tidsbegränsat avtal,
            eftersom man anser att en obegränsad förlängning av avtalet minskar
            trycket på kärnvapenmakterna att leva upp till sitt löfte om kärnvapennedrustning.
          </note>
          <note>
            Miljöpartiet har skrivit en motion där vi yrkar på att NPT-avtalet
            skall tidsbegränsas så att det inte kan misstolkas som att vissa
            stater får ha kärnvapen på obestämd tid.
          </note>
          <note>
            Vid konferensen i New York talade andra länder i sina inledningsanföranden
            om att kärnvapenländerna inte uppfyllt sin del av det 25-åriga
            avtalets villkor och rustat ned sina kärnvapen.
          </note>
          <note>
            Det finns i dag ca 18 000 kärnvapen i världen, vilket är något
            mindre än vad det var när ickespridningsavtalet ingicks 1970.
            De var då ungefär
          </note>
          <note>
            19 000. Att skillnaden inte är större efter så många år beror
            på att alla kärnkraftsländerna inte medverkat till någon avrustning
            av större betydelse, och antalet kärnvapenländer har ökat sedan
            NPT ingicks.
          </note>
          <note>
            Indien, Sydafrika och Pakistan har byggt kärnvapen i hemlighet,
            och man misstänker att Nordkorea,
          </note>
          <note>
            Iran och Irak håller på med kärnvapentillverkning eller står
            inför starten. Det är också därför Amerika, vi har kunnat läsa
            om det de senaste dagarna i tidningarna, så skarpt kritiserar
            och har försökt hindra
          </note>
          <note>
            Ryssland från att sälja lättvattenreaktorer och en gascentrifug
            till Iran. USA anser att detta kommer att underlätta Irans möjligheter
            att tillverka kärnvapen.
          </note>
          <note>
            För två år sedan chockade Sydafrika världen genom att meddela
            att man nu skrotade sina kärnvapen.
          </note>
          <note>
            Det var en överraskning för övriga världen som inte hade en aning
            om att det gick att tillverka vapen utan att det läckte ut och
            att det dessutom var ekonomiskt möjligt att göra det till så pass
            låga kostnader.
          </note>
          <note>
            En majoritet av staterna röstade för en förlängning på obestämd
            tid av icke-spridningsavtalet. Det finns en rad konventioner som
            handlar om kärnvapen förutom det avtalet. Antarktisfördraget förbjuder
            kärnvapenprov i Antarktis, Partiella provstoppsfördraget förbjuder
            kärnvapensprov i yttre rymden och under havsytan, Yttre rymdfördraget
            förbjuder kärnvapen i en bana runt jorden eller stationering i
            yttre rymden och Havsbottenfördraget förbjuder kärnvapen på havsbottnen
            12 sjömil utanför kusten.
          </note>
          <note>
            Det finns konventioner om biologiska vapen, om särskilt inhumana
            vapen, splittervapen, och om kemiska vapen. Det finns t.o.m. en
            miljökrigskonvention som förbjuder militärt eller annat fientligt
            användande av teknik som förändrar väder, klimat, havsströmmar,
            ozonskikt eller ekologisk balans. Men det finns inget generellt
            förbud mot kärnvapen, vårt värsta vapen, trots att det ofta kommer
            upp sådana förslag i FN:s generalförsamling.
          </note>
          <note>
            Ett sådant förbud skulle inte kollidera med ickespridningsavtalet,
            tvärtom. Det skulle förstärka det, liksom det skulle förstärka
            de s.k. Startavtalen som ingicks mellan USA och Sovjetunionen
            om ömsesidig kärnvapennedrustning. Efter Sovjetunionens upplösning
            handlar det om Ryssland plus ett par av unionsländerna samt USA.
          </note>
          <note>
            Nästa gång jag läste något från Svenska läkare mot kärnvapen
            var det inte i ett brev skickat till oss riksdagsmän. Man hade
            redan gett upp hoppet om oss. Det stod i DN den 10 maj: Sverige
            har förlorat sin nedrustningsprofil när den som allra bäst behövs.
          </note>
          <note>
            Sverige har aktivt spelat en roll i internationella nedrustningsarbete.
            Vi har varit med från början sedan den permanenta nedrustningskonferensen
            i Genève.
          </note>
          <note>
            Vi har haft duktiga kvinnor i täten, Alva Myrdal, Inga
          </note>
          <note>
            Thorsson och Maj Britt Theorin. Om Svenska läkare mot kärnvapens
            pessimism stämmer, vilket jag inte hoppas och egentligen inte
            tror, måste vi skynda oss att ta tillbaka vår plats i täten bland
            nedrustningsländerna och bli aktiva. Det tycker jag liksom Eva
            Zetterberg att vi måste bli under alla förhållanden.
          </note>
          <note>
            En av drivkrafterna bakom nedrustning är en stark önskan om fred.
            Den andra stora drivkraften är pengar. Det kostar att rusta, det
            kostar mycket, och man sparar när man rustar ner. Det är pengar
            som kunde användas bättre mot de andra hoten som mänskligheten
            utsätts för, en skenande miljöförstöring, fattigdomen och det
            demokratiska underskottet i många länder. Att ta itu med de hoten
            kan inte jämföras med att gå ut i krig mot en hotande fiende.
            Det borde kriget i
          </note>
          <note>
            Jugoslavien, som kommit oss nära genom press, radio och TV, ha
            lärt oss.
          </note>
          <note>
            Vår värld verkar förändras i en snabbare takt än någonsin. Också
            sociala och politiska värderingar förändras. Auktoritära politiska
            system har fallit samman. Länder vi kallat stormakter finns inte
            mer.
          </note>
          <note>
            Om deras nya demokratiska styrelseskick inte klarar den hårda
            pressen som förändringarna ger finns risken att man går tillbaka
            till det gamla auktoritära systemet.
          </note>
          <note>
            Jordens miljö förändras också på ett oberäkneligt sätt. Befolkningen
            ökar och en mängd oroande tendenser visar sig. Ozonhålet växer
            över Antarktis, djuroch växtarter försvinner snabbare än någonsin,
            nya samband uppdagas mellan kemikalieanvändning och vår hälsa.
            Lokala och globala miljöfrågor har blivit starka politiska argument
            som påverkar också den ekonomiska utvecklingen. Vi har svårt att
            föreställa oss hur världen kommer att se ut om 100, ja t.o.m.
            om
          </note>
          <note>
            50 år. Ändå är det för den världen som vi måste planera i dag.
          </note>
          <note>
            Miljöpartiet har avgett fem reservationer till detta betänkande,
            och alla handlar om kärnkraft. Vi har också ett särskilt yttrande.
            Det handlar om kärnvapen på svenskt territorium. Det kan inträffa
            ibland vid gästande örlogsbesök. Tanken om en kärnvapenfri zon
            i Norden kommer upp till diskussion med jämna mellanrum. Vi har
            den med i en motion. De nordiska länderna har ett gott och konfliktfritt
            förhållande till varandra och ett gott samarbete med varandra
            och kunde bli föregångsländer i den nedrustningsvarianten. Den
            svenska modellen lär ju inte finnas mer att beundra. Vi kanske
            kunde få den nordiska modellen i stället.
          </note>
          <note>
            För ett par år sedan fick jag i min hand en liten bok om nedrustning.
            Där beskrivs en plan som den egyptiske presidenten Mubarak haft
            om en zon fri från massförstörelsevapen i Mellanöstern. När Israels
            premiärminister Peres i januari 1993 undertecknade en konvention
            om kemiska vapen föreslog han att alla stater i Mellanöstern skulle
            upprätta en zon som var fri från kemiska och biologiska vapen
            och också kärnvapenfri.
          </note>
          <note>
            Presidenten och ministern hade samma mål. Men vägen var inte
            densamma. Israels premiärminister var övertygad om att fred i
            regionen var förutsättningen för att man skulle kunna skapa en
            kärnvapenfri zon, medan den egyptiske presidenten ansåg att skapandet
            av zonen var det primära. Det var en förtroendeskapande åtgärd
            som man samlades kring på vägen mot en varaktig fred. Jag har
            ofta funderat på dessa båda förslag. Jag har inte kunnat förstå
            vilket av dem som är bäst och realistiskt. Jag tycker att det
            visar hur oerhört svårt det är att samsas om ett nedrustningsförslag.
          </note>
          <note>
            Jag sade i början av mitt anförande att starka drivkrafter bakom
            viljan att nedrusta är önskan om fred och viljan att spara pengar.
            Jag skall sluta med ett citat från en av FN:s kommittéer. Det
            handlar om de inbesparingar man gör på nedrustning. Vi har ofta
            svårt att i fantasin föreställa oss hur annorlunda världens villkor
            skulle se ut om vi i stället satsade på att lösa de problem som
            tynger människorna i dag.
          </note>
          <note>
            Jag kanske skall förklara från början att det är en vision. Det
            står så här:"Friställandet av vetenskaplig och teknisk arbetskraft
            skulle bli en av nedrustningens viktigaste följder - - - Det skulle
            bli möjligt att främja grundforskning på områden som hittills
            försummats och att mobilisera en stor forskningspotential för
            att lösa några av världens största problem inom medicin, stadsbyggande
            och lokalisering, samt de tekniska problem som sammanhänger med
            de underutvecklade ländernas ekonomiska utveckling.
          </note>
          <note>
            Om den mänskliga uppfinningsförmågan, under blott några få års
            förlopp, kunnat så omätligt öka människors förmåga till förstörelse,
            borde det vara möjligt att göra en lika massiv insats för fredliga
            och konstruktiva prestationer". Det var en vision. Det är 45 år
            sedan den skrevs.
          </note>
          <note>
            Jag stödjer givetvis de motioner som vi har väckt till betänkandet,
            och jag yrkar bifall till reservation 5.
          </note>
          <note type="speaker">
            Anf. 50 VIOLA FURUBJELKE (s)
          </note>
          <note>
            Herr talman! Sveriges arbete för fred, nedrustning och avspänning
            i världen är väl känt. Nedrustning är en central del i svensk
            utrikespolitik. De svenska förslagen på nedrustningsområdet har
            spelat en stor och viktig roll.
          </note>
          <note>
            Eva Zetterberg säger att Sverige inte längre har en lika hög
            profil i nedrustningssammanhang. Hon exemplifierar detta bl.a.
            med att vi inte har någon skrivelse eller proposition att basera
            detta betänkande på.
          </note>
          <note>
            Det är inte alls något unikt. Det har inte varit så tidigare
            heller. Det har alltid varit ett motionsbaserat betänkande. Jag
            måste säga att det faller tillbaka på oppositionen själv som inte
            har skrivit så många motioner i det här sammanhanget.
          </note>
          <note>
            Jag har också en ögonvittnesbild från nedrustningsförhandlingarna
            om NPT-fördraget som just har varit i New York. Det var en förhandlingsomgång
            som Eva Zetterberg själv följde på plats.
          </note>
          <note>
            Som ordförandeland i EU skulle Frankrike föra
          </note>
          <note>
            EU-ländernas talan. Det skulle läggas ett gemensamt förslag.
            Frankrikes synpunkter när det gäller kärnvapen är förmodligen
            väl kända och stämmer inte särskilt väl överens med de svenska.
            Sverige satte ner foten och ville inte vara tillsammans med Frankrike
            om en sådan skrivning som Frankrike föreslog. Följdaktligen blev
            det inte någon gemensam ståndpunkt.
          </note>
          <note>
            Här visade Sverige att nedrustningsfrågorna är så viktiga för
            oss att vi protesterade i EU-sammanhang och gjorde vad vi sagt
            att vi skulle göra i
          </note>
          <note>
            EU-sammanhang om den här situationen skulle uppstå.
          </note>
          <note>
            Jag tror att Eva Zetterberg kan bekräfta detta eftersom jag vet
            att hon var där.
          </note>
          <note>
            Genom det kalla krigets slut finns det nu en unik möjlighet att
            frigöra resurser från överstora krigsmakter till förmån för mer
            angelägna ändamål. Världens samlade militärutgifter har glädjande
            nog minskat från närmare 1 000 miljarder dollar under den senaste
            sexårsperioden. Det motsvarar i genomsnitt 3,6 % per år.
          </note>
          <note>
            Men man kan fråga sig vart pengarna har tagit vägen. Det finns
            inte något klart samband mellan minskningen i militärutgifter
            och satsningar på utveckling. I flera rapporter, t.ex. Human Development
          </note>
          <note>
            Report från UNDP och Carlssonkommissionens Our
          </note>
          <note>
            Global Neighbourhood, har man föreslagit en planerad och successiv
            nedskärning av militärutgifterna och att frigjorda medel skall
            öronmärkas för social och ekonomisk utveckling för världens folk.
          </note>
          <note>
            En sådan fredsåterbäring genom en nedskärning på 3 % skulle enligt
            UNDP ge 460 miljarder till år
          </note>
          <note>
            2000. Det är pengar som skulle minska krigsrisken i världen mycket
            effektivare än vapen. Den här omfördelningen är helt nödvändig
            och skall ses som en investering i ökad säkerhet. Det kan inte
            bli fred i världen så länge människor inte känner trygghet i sitt
            dagliga liv. Framtidens konflikter kommer sannolikt i mycket större
            omfattning att utspela sig inom länder än mellan dem. Konfliktorsakerna
            i dag är oftast fattigdom och den ökande socioekonomiska klyftan
            mellan grupper av människor. Vapen är föga användbara mot dessa
            hot. Insikten att mänsklig trygghet inte skapas med vapen får
            allt större spridning. Men det satsas fortfarande orimliga resurser
            på att öka förstörelseförmågan.
          </note>
          <note>
            Herr talman! Det betänkande som vi snart skall besluta om handlar
            i huvudsak om icke-spridningsavtalet NPT och det internationella
            atomenergiorganet IAEA:s verksamhet.
          </note>
          <note>
            Det är glädjande att NPT-avtalet kunde förlängas på obestämd
            tid i förra veckan. Jag delar inte Miljöpartiets syn att en tidsbegränsad
            förlängning skulle ha varit bättre. Jag anser att det är en vantolkning
            av fördraget när man säger att det skulle legitimera de nuvarande
            kärnvapenmakternas kärnvapeninnehav.
          </note>
          <note>
            NPT-fördraget är vårt allra viktigaste instrument inte bara för
            att hindra spridning av kärnvapen och vapenteknologi utan kanske
            framför allt därför att det är ett nedrustningsavtal på kärnvapenområdet.
            I 6 § i
          </note>
          <note>
            NPT-avtalet stadgas att varje stat som ansluter sig till fördraget,
            och det är 178 i dag, förbinder sig att fortsätta nedrustningsförhandlingar
            i avsikt att nå effektiv kärnvapennedrustning samt att förhandla
            om ett avtal om allmän och fullständig avrustning under noggrann
            och effektiv kontroll.
          </note>
          <note>
            Att aktualisera ändringar i NPT och i
          </note>
          <note>
            IAEA-fördraget, som Miljöpartiet och Vänsterpartiet föreslagit,
            innebär att hela det avtal som har förhandlats fram under stor
            vånda riskerar att helt upphöra eller att de nationer som vill
            ha större garantier, t.ex.
          </note>
          <note>
            på kärnkraftsområdet, troligen skulle få gehör för sina åsikter.
            Sveriges restriktiva hållning till kärnkraftsutbyggnad har inte
            sin motsvarighet i en majoritet av länderna inom FN-systemet.
            Det är tvärtom så att många av dessa länder - om de fick en chans
            - skulle kräva och villkora sin anslutning till avtalet med bistånd
            för utbyggnad av ytterligare kärnkraft. Därför har vi avstyrkt
            reservationerna 1, 2 och 4.
          </note>
          <note>
            I reservation 3 tas frågan om en tidsbegränsad förlängning av
            NPT kontra en obegränsad sådan upp igen. Där föreslår reservanterna
            en tidsbegränsning på t.ex. tio år. Det skulle innebära en otroligt
            stor osäkerhet om NPT-fördragets verkningsgrad om det skulle riskera
            att upphöra så snart. Då skulle det uppstå en situation där man
            ifrågasätter NTP-fördragets legitimitet över huvud taget.
          </note>
          <note>
            I reservation 5 vill Miljöpartiet att Sverige skall verka för
            en global kärnkraftsavveckling. Här ansluter jag mig helt till
            Centerpartiets och Helena Nilssons resonemang. Jag vill också
            tillägga att Sverige i enlighet med miljömålet i biståndet gör
            betydande satsningar för att sprida kunskap om såväl kärnsäkerhet
            som energieffektivisering och förnybara energikällor.
          </note>
          <note>
            Men vi måste också konstatera att det kommer an på varje enskilt
            land att besluta om sin energipolitik.
          </note>
          <note>
            Därför avstyrks även denna reservation.
          </note>
          <note>
            Slutligen vill jag kommentera frågan om antipersonella minor
            som tas upp i ett särskilt yttrande. Det är ett förödande vapen.
            Tusentals barn, och naturligtvis även vuxna, drabbas varje år
            av de miljontals minor som finns utplacerade i ett 60-tal länder.
            Problemen med antipersonella minor kvarstår många år efter det
            att ett krig har avslutats. En personmina utplaceras för att hindra
            en fiendesoldat i kängor, men exploderar oftast under den nakna
            foten på ett barn som lemlästas och förvisas till ett liv som
            handikappad. Detta sker ofta i länder som har mycket små medel
            att hjälpa handikappade. I Angola bedömer man det antal minor
            som finns utplacerade till två per invånare.
          </note>
          <note>
            Sverige har satsat betydande belopp och resurser på minröjning
            och rehabilitering av minoffer. Men det enda radikala när det
            gäller minkatastrofen är att ett internationellt totalförbud blir
            erkänt. Utrikesutskottet understryker därför återigen det angelägna
            i att regeringen oförtröttligt arbetar vidare för att få en bred
            anslutning till det svenska initiativet om ett internationellt
            totalförbud mot antipersonella minor vid översynskonferensen i
            september - oktober i år.
          </note>
          <note>
            När det gäller svenska antipersonella minor har ett enigt utrikesutskott
            förvisat yrkandet i vänstermotionen till försvarsutskottet. Av
            respekt för andra utskotts beredningsområden tänker jag inte diskutera
            den frågan här.
          </note>
          <note>
            Herr talman! Eva Zetterberg inledde sitt anförande med att tala
            om en vägg i FN. Jag skall avsluta mitt med en minnesbild från
            en vägg som betydde mycket för mig under min uppväxt. På den hängde
            en broderad bonad. Där stod så här:
          </note>
          <note>
            Väl formar den starke med svärdet sin värld.
          </note>
          <note>
            Väl flyga som örnar hans rykten.
          </note>
          <note>
            Men en gång skall stanna det vandrande svärd och örnarna fällas
            i flykten.
          </note>
          <note>
            Vad våldet må skapa är vanskligt och kort.
          </note>
          <note>
            Det dör som en stormvind i öknen bort.
          </note>
          <note>
            Jag tror att det är Esaias Tegnér som skrev det för mer än 100
            år sedan. Jag tycker att första versen av den här dikten kan få
            stå som en god avslutning på det här betänkandet.
          </note>
          <note>
            Jag yrkar bifall till hemställan i betänkandet och avslag på
            reservationerna.
          </note>
          <note>
            Anf. 51 EVA ZETTERBERG (v) replik
          </note>
          <note>
            Herr talman! Jag tycker att Viola Furubjelkes avslutning var
            bra. Jag vill börja med att instämma i det som Viola Furubjelke
            tog upp om Carlssonrapporten och UNDP:s rapporter, som belyser
            hur väsentligt det är att militära utgifter omvandlas till satsningar
            på utveckling på hälsoområdet och på utbildningsområdet liksom
            på allt annat som krävs i stället för satsningar på militära rustningar.
            Vi är helt överens om detta. Jag menar att detta är ett mycket
            viktigt område. Det är ett område där Sverige har haft en hög
            profil, och jag hoppas att vi skall kunna ha det också i framtiden.
          </note>
          <note>
            Jag står fast vid den kritik mot regeringen som jag tog upp.
            Det kan diskuteras i vilken form frågorna skall presenteras i
            riksdagen, men regeringen har inte visat det intresse för att
            få med riksdagen i en diskussion om dessa frågor som jag förväntat
            mig.
          </note>
          <note>
            Jag tar självklart åt mig kritiken av att Vänsterpartiet inte
            har väckt någon motion om nedrustning.
          </note>
          <note>
            Det är alldeles riktigt. Jag beklagar att vi inte har gjort detta.
            Jag tycker dock att ansvaret ligger tyngre på regeringen att komma
            med rapporter och förslag till riksdagen som visar vad man gör
            och vad man vill göra. Jag lovar att bättra mig på detta område,
            Viola
          </note>
          <note>
            Furubjelke, till nästa omgång.
          </note>
          <note>
            Jag vill också ta upp frågan om tidsbegränsning av
          </note>
          <note>
            NPT. Jag och Miljöpartiet delar uppfattningen att det hade varit
            bra med ett tidsbegränsat avtal om ickespridning av kärnvapen.
            Det var bra att Sverige inte stod bakom EU:s tal vid NPT-konferensen
            i New
          </note>
          <note>
            York utan hade ett eget tal, där vi lyfte fram vissa krav. Detta
            räcker dock inte, eftersom det som Sverige i det talet sade bara
            var att det är rimligt, att det vore önskvärt osv. Vi lade inte
            tillräcklig kraft just på att uppfylla 6 § om att få till stånd
            en verklig kärnvapennedrustning. En tidsbegränsning borde där
            ha spelat en positiv roll.
          </note>
          <note>
            Anf. 52 VIOLA FURUBJELKE (s) replik
          </note>
          <note>
            Herr talman! Jag är mycket glad över att Eva Zetterberg här ger
            till känna att nedrustningsdebatten kommer att fortsätta med ökad
            kraft framöver. Det vore ju förödande om vi trodde att bara det
            faktum att en del avtal har träffats skulle innebära något slags
            automatisk nedrustning. Vi har alla ett gemensamt intresse av
            att föra nedrustningsdebatten vidare.
          </note>
          <note>
            När det sedan gäller tidsbegränsning eller obegränsad förlängning
            av NPT har det skäl som angivits för en tidsbegränsning varit
            att en obegränsad förlängning skulle legitimera kärnvapenmakternas
            innehav. Jag ser det dock på rakt motsatt sätt. Jag menar att
            en tidsbegränsning om tio år, som föreslås i reservation 3, också
            skulle legitimera att den stora krets av länder som inte har skaffat
            sig kärnvapen men som anslutit sig till NPT skulle kunna hota
            med anskaffning. Det skulle alltså kunna bli ett slags utpressning.
          </note>
          <note>
            Jag tror att Eva Zetterberg ansluter sig till att det skulle
            vara legitimt att hota med att skaffa kärnvapen för att på det
            sättet få kärnvapenmakterna att nedrusta sina. Det finns redan
            en paragraf härom i avtalet, och det är bara att sätta tryck på
            att den paragrafen skall efterlevas. Det genomförs uppföljningskonferenser
            vart femte år, och då får vi möjligheter att kontrollera om så
            sker.
          </note>
          <note>
            Anf. 53 EVA ZETTERBERG (v) replik
          </note>
          <note>
            Herr talman! Jag tycker inte att vi skall vänta fem år med att
            utöva press, Viola Furubjelke, utan att vi skall göra det direkt
            genom fortsatt krav på kärnvapennedrustning i världen. Jag menar
            att Sverige, om man nu inte får igenom en tidsbegränsning, hade
            kunnat lägga in ett helt annat tryck i sitt anförande och i det
            sätt som vi förde fram dessa frågor på. Vi skulle ha kunnat hävda
            betydelsen av en tidsplan för avveckling av kärnvapen.
          </note>
          <note>
            Jag vill också ta upp minfrågan. Det är försvarsutskottets uppgift
            att besluta om avveckling av svenska minor, men det har man inte
            gjort. Jag menar att det har en betydelse för vår utrikespolitik.
            När vi driver kravet på ett förbud internationellt måste vi vara
            trovärdiga på hemmaplan, och det är vi inte fullt ut när vi anser
            att sådana här minor behövs i det svenska försvaret. Hur skall
            vi då kunna motivera ett krav på andra länder att inte fortsätta
            med att ha minor i sina försvarsverksamheter?
          </note>
          <note>
            Vad i övrigt gäller kampen för att avveckla minanvändning i världen
            och för att stödja minoffer är vi helt överens, men jag anser
            att Sverige, som har gjort mycket på det här området, skulle kunna
            bidra ännu mer. Behoven är enorma.
          </note>
          <note>
            Viole Furubjelke nämnde Angola, men även i en rad andra länder,
            som t.ex. Kambodja, dör varje dag barn på grund av minor som ligger
            där. Det kommer att ta många år innan dessa har försvunnit, även
            om fredsavtal har stiftats osv.
          </note>
          <note>
            Anf. 54 VIOLA FURUBJELKE (s) replik
          </note>
          <note>
            Herr talman! Självfallet skall vi inte avvakta fem år med att
            driva frågan om kärnvapennedrustningen.
          </note>
          <note>
            Det första som vi just nu måste lägga ned stora ansträngningar
            på är att få till stånd ett provstoppsavtal.
          </note>
          <note>
            Det arbetet pågår i Genève, och det kan förhoppningsvis bli framgångsrikt
            med hjälp av svenska förslag.
          </note>
          <note>
            När det sedan gäller frågan om antipersonella minor finns det
            i sakfrågan egentligen ingen skillnad mellan Eva Zetterbergs och
            min uppfattning, men jag anser inte att vi i en utrikesdebatt
            här bör diskutera svenska minor. Som jag sagt avstår jag av respekt
            för försvarsutskottets beredningsområde från att vidareutveckla
            den frågan.
          </note>
          <note type="speaker">
            Anf. 55 BODIL FRANCKE OHLSSON (mp)
          </note>
          <note>
            replik
          </note>
          <note>
            Herr talman! Jag vill ta upp frågan om tidsbegränsningen av avtalet.
            Vi menar att man i och med en tidsbegränsning har ett större tryck
            på länderna, och det trycket kommer att resultera i att avvecklingen
            av kärnvapnen ökar. Det har visat sig att många av länderna mer
            eller mindre har somnat till när de väl har anslutit sig till
            avtalet.
          </note>
          <note>
            Vi yrkar också på att vårt land i de institutioner som vi är
            med i skall verka för global kärnkraftsavveckling. Förutom kärnkraftsavveckling
            nämner vi också energieffektivisering och förnyelsebara energislag.
            Vi tycker att ett land som har beslutat om en kärnkraftsavveckling
            bör gå ut med kraft internationellt och tala om detta. Vi har
            ett folkomröstningsbeslut om det.
          </note>
          <note>
            Vid Riokonferensen antogs en klimatkonvention som i förlängningen
            resulterar i att vi måste ändra vårt energisystem. Jag har i dagarna
            läst en oerhört hoppfull amerikansk bok om detta. Det är den första
            jag har läst som verkligen visar på att detta är möjligt, om vi
            gör det på rätt sätt. Jag vill alltså poängtera att vi i reservation
            5 framhåller inte bara kärnkraftsavveckling utan också energieffektivisering
            och förnyelsebara energislag.
          </note>
          <note>
            Anf. 56 VIOLA FURUBJELKE (s) replik
          </note>
          <note>
            Herr talman! Jag skulle vilja utmönstra argumentet att en tidsbegränsning
            av NPT skulle kunna sätta ökad press på kärnvapenmakterna. Vad
            står det egentligen för? Består inte den press som kan sättas
            på kärnvapenmakterna i att fler länder skulle kunna skaffa sig
            kärnvapen, om fördraget upphör? Accepterar vi inte därmed också
            kärnvapenhotet och terrorargumentet från u-länderna? Är det den
            väg som Miljöpartiet önskar gå i det här sammanhanget?
          </note>
          <note>
            Är det inte bättre att hävda de positiva nedrustningsparagrafer
            som finns i NPT och ge den tid som deras efterlevnad kräver? Det
            skall självklart ske så skyndsamt som möjligt, men jag tror inte
            att vi har en kärnvapenfri värld inom tio år.
          </note>
          <note type="speaker">
            Anf. 57 BODIL FRANCKE OHLSSON (mp)
          </note>
          <note>
            replik
          </note>
          <note>
            Herr talman! Jag anser att det ena inte utesluter det andra.
            Man hade kunnat göra detta både med och utan tidsbegränsning.
          </note>
          <note>
            Anf. 58 VIOLA FURUBJELKE (s) replik
          </note>
          <note>
            Herr talman! Jag konstaterar att Miljöpartiet ställer sig bakom
            tanken på kapprustning och terrorbalans i den här frågan. Argumentet
            i frågan går ju just ut på att om inte ni nedrustar, så skall
            vi upprusta. Eller:
          </note>
          <note>
            Om fördraget inte upphör inom en viss tid och ni inte har gjort
            som vi har sagt att ni skall göra, kommer också vi att skaffa
            kärnvapen. Vill Bodil Francke
          </note>
          <note>
            Ohlsson bekräfta detta?
          </note>
          <note type="speaker">
            Anf. 59 INGER KOCH (m)
          </note>
          <note>
            Herr talman! Att förebygga konflikter, att främja avspänning
            och att verka för nedrustning är sedan länge viktiga mål för svensk
            utrikespolitik. Sverige har också aktivt verkat för dessa mål
            inom FN-
          </note>
          <note>
            systemet och inom ramen för Organisationen för säkerhet och samarbete
            i Europa, den tidigare Europeiska säkerhetskonferensen.
          </note>
          <note>
            Det handlar om förebyggande diplomati och om akut konfliktlösning,
            men också om ett mer långsiktigt arbete för att finna nya fredsbefrämjande
            mekanismer och bygga upp förtroende mellan staterna.
          </note>
          <note>
            Sverige har också spelat en viktig och pådrivande roll vid nedrustningskonferensen
            i Genève när det gäller att få till stånd bindande avtal om begränsningar
            och förbud mot användning och spridning av olika typer av vapen.
          </note>
          <note>
            Under hösten kommer FN:s översynskonferens om särskilt inhumana
            vapen att äga rum. En av de frågor som då kommer att diskuteras
            är användningen av antipersonella minor. Flera tidigare talare
            har tagit upp detta ämne och talat om hur viktigt det är att på
            något sätt få till stånd en begränsning och ett förbud.
          </note>
          <note>
            Så länge som ett hundratal miljoner odetonerade minor ligger
            kvar i jorden efter krig i mer än 60 länder - detta är dagens
            verklighet - är det en nödvändighet.
          </note>
          <note>
            Värst är minsituationen i Afghanistan, Angola,
          </note>
          <note>
            Kambodja, Moçambique, Somalia och Sudan. Dessa kvarliggande minor
            medför ett svårt lidande för civilbefolkningen. Många har talat
            om detta. Det drabbar människors liv och utvecklingen i dessa
            länder ur alla aspekter. Kvinnor vågar t.ex. inte plocka ved och
            bönder vågar inte odla jorden av rädsla för att trampa på minor.
            När jordbruket hindras ökar svälten och landet blir beroende av
            import. Återuppbyggnaden av länder efter krig fördröjs och fördyras.
            Flyktingarna stannar kvar i grannländerna, ovilliga att återvända
            hem till en mark full av minor.
          </note>
          <note>
            Enbart i Afghanistan, ett av världens fattigaste länder, finns
            det i dag enligt FN minst 10 miljoner minor spridda över hela
            det krigshärjade landet.
          </note>
          <note>
            Många års krig och nästan 10 år av sovjetisk ockupation under
            1980-talet har skapat en situation där varje mänskligt steg blir
            en minundersökning.
          </note>
          <note>
            Många år efter det att striderna upphört fortgår denna terror
            mot civilbefolkningen. Hittills har enligt
          </note>
          <note>
            FN:s bedömning 200 000 civila dödats och 400 000
          </note>
          <note>
            blivit invalider på grund av exploderande minor enbart i Afghanistan.
            Många av dessa är barn. FN:s nuvarande minröjningsplan för Afghanistan
            sträcker sig fram till år 2000. Då räknar man med att ha röjt
          </note>
          <note>
            1 % av den totala landarealen.
          </note>
          <note>
            Även i Moçambique finns det stora områden som på grund av minering
            inte kan bebos inom överskådlig tid.
          </note>
          <note>
            Mot denna bakgrund borde Sverige verka för att minröjning blir
            en mer prioriterad uppgift inom världssamfundet. Under det senaste
            året har Sverige deltagit i minröjningsprogram med flera av de
            värst drabbade länderna och genom betydande bidrag till minröjning
            och hjälp till de skadade bidragit till att minska lidandets omfattning.
            Viola Furubjelke påpekade också detta alldeles nyss. Jag hoppas
            att även den nuvarande regeringen fortsätter detta arbete.
          </note>
          <note>
            Inom FAO bedrivs också forskning för att utveckla en mekanisk
            minröjare, vilket kan leda till att man effektivare än i dag kan
            röja de utspridda minorna.
          </note>
          <note>
            Att denna viktiga forskning får stöd även av den nya regeringen
            är nödvändigt.
          </note>
          <note>
            FN:s konvention om särskilt inhumana vapen, som antogs 1980,
            innehåller redan förbud och begränsningar när det gäller minor.
            Men nuvarande konvention har inte hindrat en urskillningslös minkrigföring
            i många länder under senare år. Sverige har också aktivt arbetat
            för att få till stånd den översynskonferens om särskilt inhumana
            vapen som kommer att hållas i höst.
          </note>
          <note>
            Sverige har också verkat för en ökad anslutning till FN-konventionen
            samt för att den utsträcks till att täcka även interna konflikter.
            Det är framför allt i länder som har drabbats av inbördeskrig
            som de antipersonella minorna utgör ett så allvarligt hot mot
            civilbefolkningen.
          </note>
          <note>
            I 1994 års nedrustningsbetänkande, som Viola Furubjelke också
            redogjorde för alldeles nyss, enades utskottet om att ge regeringen
            till känna att Sverige i samband med den kommande översynskonferensen
            borde klargöra att ett internationellt totalförbud mot antipersonella
            minor utgör den enda verkliga lösningen på det humanitära problem
            som användningen av minor ger upphov till och att regeringen därför
            skulle lägga förslag som syftade till att få till stånd ett sådant
            förbud. Jag tar för givet, herr talman, att även den nya regeringen
            fortsätter att arbeta efter dessa riktlinjer.
          </note>
          <note>
            En annan viktig uppgift för Sverige är att på alla sätt stödja
            de insatser som görs för att hindra användningen av kärnvapen.
            Sverige har också under många år aktivt verkat för att få till
            stånd ett avtal om ett fullständigt stopp för alla kärnvapenprov.
          </note>
          <note>
            I juni 1993 presenterade Sverige vid nedrustningskonferensen
            i Genève ett förslag som innebar att alla kärnsprängningar skulle
            förbjudas. Senare samma år kompletterades detta med ett detaljerat
            förslag om hur efterlevnaden av ett sådant förbud kan kontrolleras.
            Detta förslag innebar den enda fullständiga avtalstext som dittills
            hade presenterats vid nedrustningsförhandlingarna. Även här vill
            vi moderater uppmana den nya regeringen att aktivt driva denna
            fråga.
          </note>
          <note>
            Herr talman! Det viktigaste avtalet på nedrustningsområdet är
            NPT, icke-spridningsavtalet. Det är det enda avtal genom vilket
            kärnvapenstaterna förbinder sig att verka för nedrustning. Även
            för detta har
          </note>
          <note>
            Viola Furubjelke nyss redogjort.
          </note>
          <note>
            Det är enligt vår mening nödvändigt att detta avtal förlängs
            på obestämd tid. Det betonas också i utskottets betänkande. Jag
            beklagar att dagens debatt visar att oenigheten här kvarstår.
            Vi ser det som glädjande att en majoritet av de deltagande staterna
            under den nyligen avslutade NPT-konferensen, där också avtalets
            efterlevnad under de senaste fem åren granskades, ansåg att avtalet
            skulle förlängas på obestämd tid.
          </note>
          <note>
            Enligt NPT skall översynskonferensen hållas vart femte år. Dessa
            konferenser utgör, som också sagts här tidigare, kontrollstationer
            som granskar att alla avtalsparter fullföljer sina åtaganden enligt
            avtalet.
          </note>
          <note>
            Detta avtal, herr talman, skall vi vara särskilt rädda om.
          </note>
          <note>
            Med detta yrkar jag bifall till hemställan i utrikesutskottets
            betänkande.
          </note>
          <note>
            Anf. 60 EVA ZETTERBERG (v) replik
          </note>
          <note>
            Herr talman! Problemet med minor i världen, har av Inger Koch
            beskrivits på ett mycket bra sätt - hur världens barn får lida
            av den satsning på minor som har gjorts under många år och som
            lett till fruktansvärda skador. Vi har helt och hållet samma uppfattning
            om betydelsen av att Sverige internationellt driver kravet på
            ett förbud mot antipersonella minor.
          </note>
          <note>
            Men jag vill ändå med anledning av detta ställa en fråga till
            Inger Koch. Om nu Inger Koch och Moderaterna har den här uppfattningen
            om vilket fruktansvärt vapen minor är, varför vill då inte Inger
            Koch gå före och se till att även Sverige på hemmaplan följer
            upp och accepterar ett förbud mot svenska minor? Det hade varit
            välkommet, och vi vet att vi inte ens är första land som skulle
            göra det. Belgien har redan gjort detta. Om Inger Koch är angelägen
            om att få minproblemet ur världen tycker jag att det i konsekvensens
            namn också är angeläget att öka Sveriges trovärdighet.
          </note>
          <note>
            Anf. 61 INGER KOCH (m) replik
          </note>
          <note>
            Herr talman! Det avtal som vi nu hoppas kommer till stånd är
            viktigt, precis som Eva Zetterberg sade, för att minska allt lidande
            i världen som orsakas av de här minorna. Det största problemet
            är inte Sverige, utan det största problemet är de kvarvarande
            minor som finns och att detta vapen är så lätt att använda i just
            interna konflikter.
          </note>
          <note>
            Jag håller med Eva Zetterberg om att vår politik måste hänga
            ihop. Men jag anser att detta är försvarsutskottets ärende. Det
            är inom försvarsutskottet som den interna svenska politiken när
            det gäller vapen skall avgöras. Därför gör jag precis som Viola
            Furubjelke och överlämnar den här frågan till försvarsutskottet.
            När vi får ett bindande avtal på det här området tar jag för givet
            och kommer att verka för att Sverige skall följa detta.
          </note>
          <note type="speaker">
            Anf. 62 EVA ZETTERBERG (v)
          </note>
          <note>
            Herr talman! Sverige är naturligtvis inte det stora problemet
            när det gäller minor i världen. Sverige lägger tack och lov inte
            ut minor i andra länder. Sverige orsakar inte att barn på det
            viset dör av minor.
          </note>
          <note>
            Men det är ett tillräckligt stort problem att vi saknar trovärdighet
            på området. När vi driver de här frågorna internationellt är det
            inte försvarsutskottet och Försvarsdepartementet som skall föra
            fram frågorna. Det är där problemet i riksdagen ligger. Försvarsutskottet
            har nämligen sagt nej till att avskaffa minor i det svenska försvaret.
            Men det är utrikesutskottet och Utrikesdepartementet som för fram
            de frågor som förhandlas internationellt, och det är de som inte
            har den trovärdighet som jag efterlyser.
          </note>
          <note>
            Jag menar att det är viktigt att vår politik hänger ihop. Den
            gör inte det på detta område. Detta faktum kvarstår.
          </note>
          <note type="speaker">
            Anf. 63 INGER KOCH (m)
          </note>
          <note>
            Herr talman! Jag tycker att det är viktigt, så länge de här problemen
            kvarstår, att vi skall kunna enas om att vi arbetar för att avskaffa
            det som skapar det största lidandet i världen.
          </note>
          <note>
            Jag hoppas också att vi i försvarsutskottet så småningom skall
            kunna se ett beslut om att även Sverige kommer att verka i den
            här riktningen och att vi -
          </note>
          <note>
            när vi får ett bindande avtal - kommer att förbjuda användningen
            av dessa vapen även här.
          </note>
          <note type="speaker">
            Anf. 64 VIOLA FURUBJELKE (s)
          </note>
          <note>
            Herr talman! Jag känner mig något störd av att Inger Koch ger
            pekpinnar på nedrustningsområdet till den nuvarande regeringen.
            Jag kan försäkra att regeringen kommer att verka för ett provstoppsavtal,
            för kärnvapennedrustning och för att främja nedrustning på alla
            de områden där socialdemokratiska regeringar tidigare har gjort
            det.
          </note>
          <note>
            När det gäller minröjning gav utrikesministern för en tid sedan
            till känna i ett frågesvar att det svenska biståndet för minröjning
            avsevärt ökas, till 70 miljoner kronor.
          </note>
          <note type="speaker">
            Anf. 65 INGER KOCH (m)
          </note>
          <note>
            Herr talman! Det känns betryggande, att Viola Furubjelke försäkrar
            att man kommer att driva frågorna när det gäller nedrustning i
            alla avseenden på ett mycket effektivt och bra sätt.
          </note>
          <note>
            Men vad som gjorde oss lite bekymrade - jag tog faktiskt inte
            upp det i mitt anförande - var att tillägget som man gjorde för
            två år sedan om att ett fullständigt stopp skulle gälla alla kärnsprängningar,
            även civila, inte har poängterats och tagits upp i något av de
            tal som hållits sedan den nya regeringen tillträdde. Det har inte
            skett vid nedrustningsförhandlingarna i Genève, inte vid förhandlingarna
            om NPT-avtalet under den konferensen och inte heller i talet i
            FN:s generalförsamling. Detta gjorde oss något konfunderade.
          </note>
          <note type="speaker">
            Anf. 66 VIOLA FURUBJELKE (s)
          </note>
          <note>
            Herr talman! Jag kan här i kammaren lugna Inger
          </note>
          <note>
            Koch, eftersom vi i utrikesutskottet vid beredningen av det här
            betänkandet fick den informationen att det definitivt inte innebär
            någon sänkning av ambitionsnivån att fredlig kärnsprängning inte
            kom med. Det var en lapsus, och frågan bedrivs på precis samma
            engagerade sätt som tidigare.
          </note>
          <note type="speaker">
            Anf. 67 INGER KOCH (m)
          </note>
          <note>
            Herr talman! Tack, det låter lovande. Jag hoppas att det inte
            skall inträffa fler sådana här lapsusar. Det är viktigt att det
            som vi har kämpat för så länge inte glöms bort.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7§.)
          </note>
          <note>
            5 § Godkännande av överenskommelse mellan
          </note>
          <note>
            Sverige och Finland om avgränsning i Ålands hav och Norra Östersjön,
            m.m.
          </note>
          <note>
            Föredrogs
          </note>
          <note>
            Utrikesutskottets betänkande 1994/95:UU17
          </note>
          <note>
            Godkännande av överenskommelse mellan Sverige och Finland om
            avgränsning i Ålands hav och
          </note>
          <note>
            Norra Östersjön, m.m. (prop. 1994/95:156)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 7§.)
          </note>
          <note>
            6 § Ändringar i lagen (1991:341) om strategiska produkter
          </note>
          <note>
            Föredrogs
          </note>
          <note>
            Utrikesutskottets betänkande 1994/95:UU18
          </note>
          <note>
            Ändringar i lagen (1991:341) om strategiska produkter (prop.
            1994/95:159)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 7§.)
          </note>
          <note>
            7 § Socialförsäkring - inriktning och anslag
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU10
          </note>
          <note>
            Socialförsäkring - inriktning och anslag
          </note>
          <note>
            (prop.1994/95.100 delvis och 1994/95:147)
          </note>
          <note type="speaker">
            Anf. 68 GULLAN LINDBLAD (m)
          </note>
          <note>
            Herr talman! Jag ber först om ursäkt för min något skrovliga
            röst. Jag hoppas den skall hålla.
          </note>
          <note>
            Så har då utskottet äntligen kommit till skott vad gäller debatten
            över betänkandet om inriktningen och anslagen inom socialförsäkringen
            det närmaste budgetåret. Men det har varit förenat med många turer
            och dubbelarbete, och även om vissa delar av det föreliggande
            förslaget, t.ex. de enhetliga ersättningsnivåerna om 75 % och
            kvarhållandet av en karensdag inom sjukförsäkringen, är att välkomna
            lämnar utredningsbetänkandet mycket övrigt att önska. Därav följer
            de många reservationerna, bl.a. från oss moderater.
          </note>
          <note>
            Mitt inlägg i debatten rör främst den allmänna inriktningen av
            försäkringarna, framför allt sjuk- och föräldraförsäkringarna.
            Margit Gennser kommer senare att närmare gå in på främst läkemedelsförsäkringen
            och pensionerna.
          </note>
          <note>
            Det hör väl inte precis till vanligheterna att budgetpropositionen
            är helt överspelad när vi står inför att fatta beslut i en så
            viktig fråga som den om socialförsäkringarna. Efter långa födslovåndor
            förelåg i början av april ett betänkande med en majoritet av socialdemokrater
            och vänsterpartister i utskottet.
          </note>
          <note>
            Något ställningstagande i de viktiga sakfrågorna gjordes egentligen
            inte. Det mesta hänsköts till utredningen om sjuk- och arbetsskadeförsäkringen,
            med viss ledning från utskottsmajoritetens sida. Man höll t.ex.
          </note>
          <note>
            öppet för att karensdagen skulle behållas om ersättningsnivån
            kunde höjas i ett senare skede i försäkringen. Det ursprungliga
            betänkandet presenterades t.o.m. som utredningsdirektiv inför
            massmedierna.
          </note>
          <note>
            Detta säger en hel del om regeringens oförmåga att fatta beslut
            i så viktiga frågor som de om socialförsäkringen. Utredningen
            låg helt nere under ett halvår, uppenbarligen på grund av inre
            stridigheter inom socialdemokratin. Finansministern framhärdade
            länge, förvånande nog, i uppfattningen att karensdagen inom sjukförsäkringen
            skulle tas bort, vilket beräknades till drygt 400 miljoner kronor
            - närmare bestämt, tror jag,
          </note>
          <note>
            426 miljoner kronor. Men samtidigt vet vi erfarenhetsmässigt
            att detta med all säkerhet skulle ha kostat minst det dubbla,
            bl.a. på grund av ett förändrat sjukskrivningsbeteende med ty
            åtföljande produktionsbortfall. LO hade väl sagt sitt. Jag vill
            faktiskt ge utskottets socialdemokratiska ledamöter en eloge för
            att de vågade visa självständighet gentemot finansministern i
            den här frågan.
          </note>
          <note>
            Hela arbetet i utskottet i enlighet med budgetpropositionen blev
            helt överspelat den 5 april efter det att
          </note>
          <note>
            Socialdemokraterna hade gjort upp med Centerpartiet om socialförsäkringarna.
            Den debatt som vi skulle ha haft den 7 april fick uppskjutas tills
            vi kunnat utarbeta ett nytt betänkande med en annan majoritet,
            nu bestående av Socialdemokraterna och Centern - dvs. det betänkande
            som vi i dag debatterar.
          </note>
          <note>
            Jag välkomnar de enhetliga ersättningsnivåerna om 75 % inom alla
            socialförsäkringar, inklusive arbetslöshetsförsäkringen, och att
            karensdagen bibehålls. Det är en seger för förnuftet. Däremot
            finns det mycket att säga om de utredningsdirektiv som såg dagens
            ljus efter överenskommelsen.
          </note>
          <note>
            Vi moderater är inte ensamma om den åsikten. Det framgår av de
            särskilda yttrandena från samtliga parter, utom de "fördragsslutande
            parterna" att vi är missnöjda med att utredningen getts alldeles
            för snäva direktiv.
          </note>
          <note>
            I det brev som vår moderate gruppledare Lars
          </note>
          <note>
            Tobisson skrev till statsrådet Anna Hedborg den 10
          </note>
          <note>
            april sägs bl.a.:
          </note>
          <note>
            "Direktivutkastet tillåter endast en lösning i sådana nyckelfrågor
            som huvudmannaskap, antalet karensdagar, möjligheten att variera
            försäkringsskyddet efter den försäkrades livssituation, avvägningen
            mellan obligatoriskt skydd och kompletterande försäkringar m.m."
          </note>
          <note>
            Vi säger också i det gemensamma särskilda yttrandet att det ursprungliga
            uppdraget, som byggde på den första krisuppgörelsen 1992, var
            omfattande och relativt förutsättningslöst. Vi säger också att
            vi anser att det är beklagligt att regeringen låser beredningens
            arbete så hårt. Med hänsyn till beredningens parlamentariska sammansättning
            borde möjligheter för olika lösningar fortfarande ha stått öppna.
            Pensionsarbetsgruppens arbete kunde faktiskt ha tjänat som en
            förebild i det här sammanhanget.
          </note>
          <note>
            Jag ser att statsrådet Anna Hedborg finns i kammaren nu. Jag
            vill ställa en fråga till henne: Kan inte statsrådet ge vidgade
            ramar för Sjuk- och arbetsskadeberedningen och inte låsa arbetet
            så hårt, t.o.m. till en fixerad nivå? Det gäller här ändå en försäkring
            för framtiden.
          </note>
          <note>
            Herr talman! Vad kännetecknar då en god socialförsäkring?
          </note>
          <note>
            Ja, vi moderater anser att det är viktigt att alla medborgare
            skall ha en god grundtrygghet t.ex. vid sjukdom, handikapp, ålderdom
            och arbetslöshet. Utöver denna grundtrygghet - som enligt vår
            uppfattning relativt väl motsvaras av den nu föreslagna 75-
          </note>
          <note>
            procentsnivån - skall den enskilda människan ha möjlighet att
            teckna en egen försäkring som motsvarar de krav och önskemål som
            hon eller han ställer för sin egen sociala trygghet under olika
            skeden i livet.
          </note>
          <note>
            Det är viktigt att avgifter och förmåner i försäkringen motsvarar
            varandra så långt som möjligt, att det finns en viss självrisk
            i systemet och att var och en tar ett visst mått av eget ansvar
            för sin sociala trygghet. Detta görs möjligt genom att skatterna
            hålls på en rimlig nivå, så att utrymme ges för enskilda försäkringar.
          </note>
          <note>
            Vi kan inte ha socialförsäkringssystem, och det tror jag att
            vi alla i dag är överens om, som tillsammans med avtalsförsäkringar
            ger mer i ersättning om man är borta från jobbet än om man är
            i arbete. Det var det faktiska förhållandet under en lång tid.
            Vi politiker har också ett ansvar för att system inte skapas som
            mer eller mindre uppmanar till spekulation och fusk.
          </note>
          <note>
            Jag hörde för en tid sedan i ett morgonprogram i radion en arbetare
            i Piteå förklara sig väldigt missnöjd med arbetsmarknadssituationen
            och de svikna vallöftena om höjd nivå inom arbetslöshetsförsäkringen.
          </note>
          <note>
            En av de intervjuade arbetarna sade: "Det hade varit bättre att
            rösta på Moderaterna, för då hade vi åtminstone haft en egen försäkring
            vid sidan om den allmänna." Den personen visste alltså vad vår
            försäkringsidé går ut på.
          </note>
          <note>
            Nu verkar de fackliga organisationerna börja diskutera kompletterande
            avtalsförsäkringar för sina medlemmar. Men här finns det faktiskt
            skäl att rikta ett varningens ord beträffande risken för den överkompensation
            som vi upplevt tidigare. Jag noterar också att liknande varningar
            faktiskt uttalas i kompletteringspropositionen.
          </note>
          <note>
            Med det långa perspektiv bakåt som jag nu har beträffande de
            allmänna försäkringssystemen - 16 års riksdagsutskottsarbete och
            dessförinnan 12 års arbete på en försäkringskassa - beklagar jag
            faktiskt de senaste årens snabba klipp inom försäkringarna utan
            något egentligt utredningsarbete och utan kännedom om de bieffekter
            som kan uppstå inom andra delar av försäkringssystemen genom de
            "alexanderhugg" som vi har tvingats till inom försäkringarna.
          </note>
          <note>
            Om riksdagen tidigare hade lyssnat till de moderata förslagen,
            så hade t.ex. arbetsskadeförsäkringen inte gapat med sitt underskott
            om ca 20 miljarder kronor i dag. Nivåerna hade allmänt legat på
            en lägre nivå, med följande goda effekter på samhällsekonomin.
          </note>
          <note>
            Utan att i detalj gå in på våra olika reservationer vill jag
            nämna några av de förslag som vi har framfört och som vi önskar
            att det hade varit möjligt att åtminstone diskutera i Sjuk- och
            arbetsskadeberedningen.
          </note>
          <note>
            Vi säger i vårt förslag att ytterligare en karensdag bör införas,
            liksom tidigare med ett tak om tio dagar under en ettårsperiod.
            Detta skulle innebära ytterligare minskade sjukskrivningar, och
            arbetslinjen skulle markeras ytterligare. Det skulle också medföra
            att vi kunde höja nivån för de långtidssjukskrivna. Vår socialpolitik
            innebär att vi vill ge stöd där det bäst behövs.
          </note>
          <note>
            Vi anser att den sjukpenninggrundande inkomsten bör baseras på
            ett medelvärde av inkomsterna under de senaste två åren. Sjuk-
            och arbetsskadeberedningen skall visserligen diskutera ett sådant
            system, men vi säger - med tanke på samhällsekonomin - att förändringen
            bör göras och få gälla redan fr.o.m 1996.
          </note>
          <note>
            När det gäller föräldraförsäkringen anser vi att ersättningsnivån
            fr.o.m. den 1 juli 1995 bör vara densamma under alla tolv månaderna,
            inledningsvis med
          </note>
          <note>
            80 % ersättning. Det finns ju en tidigare överenskommelse i frågan.
          </note>
          <note>
            I fråga om tandvårdsförsäkringen föreslår vi i princip fri prissättning
            med ett högkostnadsskydd som främst skyddar de patienter som har
            stora behov.
          </note>
          <note>
            Vidare vill vi premiera dem som sköter sin tandhygien med ett
            större högkostnadsskydd. Detta förslag vill vi ge regeringen till
            känna.
          </note>
          <note>
            De moderata förslagen inom sjuk- och föräldraförsäkringarna skulle
            innebära en besparing om drygt 3,8
          </note>
          <note>
            miljarder kronor för budgetåret 1995/96, besparingar som borde
            genomföras med hänsyn till samhällsekonomin. Samtliga våra besparingar
            i förhållande till utskottsmajoritetens förslag omfattar ca 8,8
            miljarder kronor.
          </note>
          <note>
            Till sist, herr talman, några ord om rehabilitering -
          </note>
          <note>
            en av de viktigaste frågorna inom socialförsäkringarna i dag
            och allt framgent, som vi moderater ser det.
          </note>
          <note>
            Om vi skall undvika att allt fler människor slås ut efter långtidssjukskrivning
            och förtidspensioneras, måste ansträngningarna att rehabilitera
            människor ökas. Därför måste det jag har sett i kompletteringspropositionen,
            att man t.ex. skall ta bort 70 miljoner från rehabiliteringen,
            vara en felaktig signal. Men det skall vi ju inte debattera i
            dag.
          </note>
          <note>
            Tillsammans med mina medmotionärer, Barbro
          </note>
          <note>
            Westerholm i folkpartiet, Ingbritt Irhammar i centern och Rose-Marie
            Frebran i kristdemokraterna, gläds jag över att vi fått ett enhälligt
            tillkännagivande om att kvinnors rehabiliteringssituation måste
            uppmärksammas mer än i dag.
          </note>
          <note>
            Det är numera vetenskapligt belagt, bl.a. av sociologiska institutionen
            vid Umeå universitet, att kvinnor har det sämre än män i en rehabiliteringssituation.
          </note>
          <note>
            Männen erbjuds oftare omskolning, medan kvinnorna får nöja sig
            med arbetsträning. Fler män än kvinnor kan därför återgå i arbete,
            och det har visat sig att fler män har kunnat återgå i heltidsarbete,
            medan kvinnorna möjligtvis kan få ett deltidsarbete.
          </note>
          <note>
            Särskilt kvinnor med "tysta" sjukdomar löper risk att bli bortglömda.
            Jag tänker då särskilt på kvinnor med reumatiska sjukdomar; 75
            % av reumatikerna är kvinnor.
          </note>
          <note>
            Vi motionärer har också pekat på att den moderna tekniken, inte
            minst informationstekniken, bör användas mer i rehabiliteringsarbetet.
            Utskottet säger nu att det är viktigt att kvinnors rehabilitering
            och eventuellt särskilda insatser ytterligare bör utredas, och
            det här ges alltså regeringen till känna.
          </note>
          <note>
            Herr talman! Jag yrkar bifall till reservation nr 1
          </note>
          <note>
            även om jag också naturligtvis står bakom de ytterligare reservationer
            som är undertecknade av oss moderater. För övrigt yrkar jag bifall
            i de delar av betänkandet där vi är eniga.
          </note>
          <note type="speaker">
            Anf. 69 RUNE BACKLUND (c)
          </note>
          <note>
            Herr talman! Socialförsäkringsutskottets betänkande nr 10 är
            mycket omfattande och behandlar huvuddelen av det som vi i dagligt
            tal brukar benämna vårt välfärdssystem, dvs. socialförsäkringarna.
            Sedan regeringen i januari avlämnade sitt budgetförslag och sina
            förslag på det här området - vi från partierna hade också möjlighet
            att lägga våra alternativa motionsförslag - har det hänt mycket
            i vårt land som påverkar förutsättningarna för vår välfärd och
            vårt välfärdssystem och som också påverkar de regeringsförslag
            som behandlas i betänkandet. Därför saknar en del av de förslag
            som lades i budgetpropositionen numera aktualitet. Det har ju
            gjorts överenskommelser och man har kommit med förslag i kompletteringspropositionen
            som förändrar en del av de ursprungliga förslagen.
          </note>
          <note>
            Statens dåliga finanser och bristen på tilltro till den svenska
            ekonomin har utsatt oss för hårda påfrestningar under ett antal
            månader det här året. Vi är alla väl medvetna om att det är försyndelser
            som går bakåt i tiden och som vi nu får betala för på ett eller
            annat sätt.
          </note>
          <note>
            Välfärd som betalas med lån blir osäker. Välfärd som gör att
            ekonomin vacklar blir otrygg. För att nå verklig trygghet måste
            medborgarna kunna lita på att välfärden håller vad den lovar.
            Därför måste välfärden utformas så att ekonomin håller långsiktigt
            för det som man lovar.
          </note>
          <note>
            Konsekvensen av att statens finanser under lång tid går med underskott,
            blir att nuvarande generationer skjuter över sina skulder på kommande
            generationer. Det innebär att de som inte fått ta del av välfärden
            än får betala. I det perspektivet är det nödvändigt att förändra
            förmånerna. Om detta skall kunna ske, måste det ske på så sätt
            att de som är i störst behov av trygghet i vårt samhälle skyddas.
            Den svåra kombinationen att samtidigt minska förmåner och värna
            om dem med störst behov kan enligt vår uppfattning uppnås genom
            olika former av grundtrygghetssystem eller konstruktioner som
            ger den effekten.
          </note>
          <note>
            Från Centerpartiets sida har vi under lång tid pläderat för behovet
            av breda lösningar när det gäller att sanera statens ekonomi och
            att därigenom skapa möjligheter att behålla välfärden även för
            kommande generationer. Det är också mot den bakgrunden som vi
            har ställt upp på en samverkan om förslagen i kompletteringspropositionen.
            Den innehåller ett antal förslag som påverkar förmånssystemet
            inom socialförsäkringarna.
          </note>
          <note>
            Vi som har samverkat om detta har naturligtvis från båda partiers
            sida fått ta och ge i detta arbete för att uppnå stabilitet. Utan
            tvekan måste stabilitet skapas för att vi skall kunna få en välfärd
            som medborgarna kan lita på - en välfärd som då inte äts upp av
            en alltmer tärande statsskuldsbörda. Vi kan i dag också konstatera
            att vi efter denna uppgörelse har kunnat se att det har skett
            en försiktig stabilisering av den svenska ekonomin, vilket ju
            utan tvekan har betydelse för våra möjligheter att klara våra
            långsiktiga åtaganden mot olika grupper i samhället.
          </note>
          <note>
            En av de frågor som vi har haft anledning att titta på inför
            arbetet med kompletteringspropositionen är frågan om en ohälsoförsäkring.
            Frågan behandlas inte fullt ut, men man hänvisar i betänkandet
            till direktiven till Sjuk- och arbetsskadeberedningen, som skall
            konstruera denna försäkring.
          </note>
          <note>
            Jag vill gärna säga till ministern att vi från Centerns sida
            är nöjda med den öppenhet som har visats vid diskussionerna om
            en utformning av en ny ohälsoförsäkring. Man har också varit beredd
            att i direktiven öppna upp för ett bredare synsätt som ger möjligheter
            att nå några av de grundprinciper som vi anser måste gälla för
            ett framtida trygghetssystem, dvs. att vi får en bredare bas för
            att skapa ett system som är långsiktigt ekonomiskt hållbart och
            att vi kan åstadkomma ett mer överblickbart system som gör att
            olika delar av trygghetssystemet samverkar och inte motverkar
            varandra. Vi har ju från vår sida länge pläderat för en mer samlad
            försäkringsform som vi i vårt förslag har döpt till arbetslivsförsäkring.
          </note>
          <note>
            Nu hoppas jag att öppenheten och samverkan för att bredda detta
            arbete, som har varit, också kommer att gälla för arbetet i kommittén.
            Annars riskerar man att tappa bort det väsentliga, nämligen att
            finna och lägga fram förslag som innebär en bred enighet kring
            ett nytt system som blir tidsmässigt hållbart, vilket inte är
            minst viktigt i sammanhanget.
          </note>
          <note>
            När vi från Centerns sida har presenterat vårt förslag till arbetslivsförsäkring
            har vi förordat en kraftig renodling av de sociala trygghetssystemen
            och att dagens lappverk av olika system ersätts med i huvudsak
            tre system, varav arbetslivsförsäkring vid sjukdom, arbetslöshet
            och funktionshinder skulle vara ett.
          </note>
          <note>
            Familjestöd, i vår tappning, i form av ett barnkonto skulle vara
            det andra. Det tredje skulle vara pensionssystemet.
          </note>
          <note>
            Vi har sagt att det system som skulle gälla vid sjukdom, arbetslöshet
            och handikapp skulle ersätta fler av de nuvarande systemen, som
            i stället skulle föras samman till ett enhetligt system, vilket
            skulle vara obligatoriskt och omfattande i stort sett alla medborgare
            i landet.
          </note>
          <note>
            Jag tycker att vi på denna punkt har fått ytterligare stöd för
            vår uppfattning, inte minst genom det arbete som Riksdagens revisorer
            har ägnat sig åt under det senaste året. I sin rapport pekar de
            på behovet av en bättre samordning och en tryggare försäkring,
            som också skall vara mer överblickbar för individen -
          </note>
          <note>
            lättare att känna till, förstå och tillämpa. Vi tycker att vi
            på denna punkt har fått ett starkt stöd för den linje som vi har
            drivit under en tid.
          </note>
          <note>
            Kravet för att ingå i den av oss föreslagna försäkringen är att
            man skall stå till arbetsmarknadens förfogande och att man i olika
            lägen skall vara beredd att ställa upp på insatser när det gäller
            rehabilitering och liknande.
          </note>
          <note>
            Vårt förslag till försäkring ersätter och samordnar nuvarande
            ersättning vid sjukdom, arbetsskada, arbetslöshet och förtidspensionering.
            Det ersätter också lönegarantin. Vi anser att det härigenom blir
            en avsevärd förenkling jämfört med dagens system med de skiftande
            ersättningsnivåerna. Vissa delar uppnås redan i och med det förslag
            som finns i kompletteringspropositionen, vilket innebär en bättre
            samordning av ersättningsnivåerna. Det minskar möjligheterna att
            surfa mellan systemen, och det ökar också överblickbarheten för
            individen.
          </note>
          <note>
            Vi har pekat på att vi ser detta som två delar: Den ena delen
            innehåller en grundpenning, och den andra delen är inkomstrelaterad,
            dock icke på lika hög nivå som med dagens system. Skälet till
            att vi har valt att tala i dessa termer är att vi i vårt interna
            arbete har konstaterat att det finns en stor grupp som i dag faller
            mellan eller utanför försäkringarna.
          </note>
          <note>
            Därför är det litet märkligt att vi ibland har kritiserats för
            att vårt förslag skulle vara ett socialbidragssystem. Det är just
            detta vi försöker att komma bort ifrån genom att skapa en sammanhållen
            försäkring som omfattar alla och även genom att lyfta grupper,
            som i dag blir hänvisade till kommunernas system, tillbaka till
            försäkringssystemet. Detta är en av de grundläggande principerna
            för vårt förslag.
          </note>
          <note>
            Genom de direktiv som regeringen har gett till
          </note>
          <note>
            Sjuk- och arbetsskadeberedningen finns det nu möjligheter att
            fortsätta arbeta i den riktning som vi har pekat ut i vårt förslag.
          </note>
          <note>
            Vi har i utskottsarbetet också varit beredda att gå längre när
            det gäller besparingar och möjligheten att bryta utgiftsautomatiken
            i statsbudgeten. Vi har i en reservation pekat på att vi ytterligare
            skulle vilja begränsa uppräkningen när det gäller basbeloppet
            och frysa nivån till en procents uppräkning under de närmaste
            tre åren. Det innebär ett något mer långtgående åtagande än det
            som riksdagen redan har beslutat om.
          </note>
          <note>
            Dessutom tycker vi att vår modell är enklare och mer lättbegriplig
            än den som riksdagen tog ställning till förra hösten. Bakgrunden
            till detta är att vi anser att det är oerhört viktigt att kunna
            bryta utgiftsautomatiken för att därigenom klara det långsiktiga
            målet att ge en trygg välfärd.
          </note>
          <note>
            På en punkt har vi dock varit beredda att spendera litet mer
            pengar.
          </note>
          <note>
            Vi har också i en reservation, herr talman, pekat på gruppen
            förtidspensionärer med försörjningsansvar. Det finns ju en liten
            grupp av förtidspensionärer som har ett eller flera barn. Det
            är bara att konstatera att de samverkande förslagen som ingår
            i de olika förslagsdelarna, såväl i budgetpropositionen som i
            kompletteringspropositionen, för denna grupp sammantaget får väldigt
            kraftiga effekter, eftersom neddragningarna sker i flera olika
            system, alltifrån barnbidrag till pensionssystemet. Vi menar att
            en grupp förmodligen kommer att hamna rejält i kläm. Vi har i
            vårt förslag reserverat en summa pengar för att titta på möjligheten
            att återföra litet till denna grupp i form av ett särskilt barntillägg.
            Det finns anledning att vara observant när det gäller denna grupp,
            för jag tror att de under nästa år kommer att få det väldigt kärvt
            och att många av dem kommer att hamna i socialbidragssystemet.
            Det tycker jag att vi bör försöka undvika genom att stötta just
            denna grupp.
          </note>
          <note>
            Herr talman! Jag vill avsluta mitt anförande med att yrka bifall
            till en av våra reservationer, reservation
          </note>
          <note>
            20.
          </note>
          <note type="speaker">
            Anf. 70 BO KÖNBERG (fp)
          </note>
          <note>
            Herr talman! Vi har under början av 90-talet haft en lång debatt
            i vårt land om socialförsäkringarna.
          </note>
          <note>
            I en av debatterna, som ägde rum för ett år sedan i
          </note>
          <note>
            Visby i samband med Försäkringskasseförbundets stämma, hade jag
            som då ansvarigt statsråd för dessa frågor nöjet att diskutera
            dem med bl.a. Socialdemokraternas dåvarande talesman för sociala
            frågor, numera talmannen Birgitta Dahl, Gullan Lindblad m.fl.
          </note>
          <note>
            Vi hade en intensiv och levande debatt. Jag avslutade den för
            egen del med att säga att jag tyckte att det även av den debatten
            hade framgått att det parti i
          </note>
          <note>
            Sverige som mest engagerade sig för försvaret av socialförsäkringarna
            var Folkpartiet liberalerna. Jag kände, när jag sade det, att
            det var sant. Men det är klart att det var litet grand på gränsen
            i så måtto att framför allt Socialdemokraterna länge har haft
            en med
          </note>
          <note>
            Folkpartiet liberalerna likartad uppfattning i dessa frågor.
          </note>
          <note>
            Tyvärr måste jag nu denna vår och i denna debatt konstatera att
            jag hade mer rätt än vad trodde. Genom de ställningstaganden som
            socialdemokraterna i regeringsställning har gjort har det visat
            sig att vi från vårt parti får föra kampen för vettiga och bra
            socialförsäkringar även mot socialdemokraterna.
          </note>
          <note>
            Debatten i dag handlar om socialförsäkringsutskottets betänkande
            nr 10. Det som är ovanligt med det är inte numret, utan att det
            finns två betänkanden, det ena med ett vitt omslag och det andra
            med ett blått. Och det är inte bara omslagen som är olika, även
            innehållet skiljer sig åt. Betänkandet med vitt omslag är från
            den 23 mars och betänkandet med blått omslag är från den 4 maj.
            Jag utgår ifrån att det är den blå modellen som gäller för regeringens
            socialförsäkringspolitik.
          </note>
          <note>
            När vi i Folkpartiet liberalerna har försvarat välfärdsstaten
            som en del av det sociala ansvar som är ett viktigt inslag i liberalismens
            uppgift, innebär det att vi har försvarat de två ben som välfärdsstaten
            vilar på.
          </note>
          <note>
            Det ena handlar om att det skall finnas en bra utbildning, vård
            och omsorg tillgänglig för alla människor i vårt land. Det andra
            gäller inkomstförsäkringarna som vi har att diskutera i dag under
            denna programpunkt.
          </note>
          <note>
            Den debatt som har förts har till stor del handlat om huruvida
            man skall ha obligatoriska försäkringar eller inte. Vi tycker
            att det finns mycket starka skäl för att de skall vara obligatoriska.
            Det har att göra med att man skall utjämna kostnaderna för riskerna
            mellan olika människor, mellan de som är sjuka ofta och de som
            nästan aldrig är sjuka samt mellan de som ofta är arbetslösa och
            de som nästan aldrig är det. Det gäller också de som har förmånen
            att leva länge och behöver försörjning på gamla dar.
          </note>
          <note>
            Det finns andra argument för obligatoriska försäkringar. Vid
            en jämförelse mellan olika länder förefaller det som att i de
            länder där man har hyggliga socialförsäkringar, som omfattar större
            delen av eller nästan hela befolkningen, verkar förhållandena
            för de allra fattigaste vara de bästa. Detta kan uppfattas som
            något av en paradox, framför allt av dem som säger sig vilja rikta
            besparingar åt ett visst håll.
          </note>
          <note>
            Som jag sade i inledningen får nu debatten om socialförsäkringar
            föras inte bara mot nyliberaler, vänsterpartister, centerpartister
            som vill ha grundtrygghet i stället för inkomsttrygghet, miljöpartister
            och kds:are som vill ha brutna tak utan även mot socialdemokratin.
            Socialdemokratin har på den här punkten - som på många andra punkter,
            tyvärr - två olika uppsättningar av politik. En politik för den
            tid då man befinner sig i opposition och en annan politik för
            den tid då man befinner sig i regeringsställning.
          </note>
          <note>
            Det finns helt enkelt två helt olika handböcker för socialdemokraterna
            om hur de skall bedriva politik.
          </note>
          <note>
            Man tar fram den som passar beroende på hur förhållandet till
            regeringsmakten är.
          </note>
          <note>
            I oppositionsställning kritiserade man nästan alla besparingsförslag
            som lades fram av den dåvarande regeringen för att den skulle
            försöka få någon ordning på ekonomin och finanserna. Man gick
            emot delpensionsförslaget två gånger och lyckades tillsammans
            med Ny demokrati fälla det förslaget. Man var emot införandet
            av karensdagar och förändringar av nivåerna i sjukförsäkringen.
            Man var emot reformeringen av arbetsskadeförsäkringen och reformeringen
            av arbetslöshetsförsäkringen, som gick ut på en sänkning till
          </note>
          <note>
            80 %. Efter ett avhopp från krisuppgörelsen var man
          </note>
          <note>
            - och är fortfarande - också emot pensionsåldershöjningen.
          </note>
          <note>
            Jag sade att man var emot nästan alltihopa. Men det finns ett
            stort och viktigt undantag, och det är krisuppgörelsen hösten
            1992. Den dåvarande regeringen och den dåvarande socialdemokratiska
            oppositionen kunde då göra upp om ett omfattande program för att
            klara rikets finanser. Det var bra. Men det var egentligen det
            enda tillfället som man var överens. Nu när man har kommit i regeringsställning
            bedriver man en annan politik, en politik som får en hel del kritik.
          </note>
          <note>
            Det rör sig även om intern kritik som syns i dem för oss alla
            tillgängliga massmedierna. Statsråden är nu ute och försvarar
            sig. I gårdagens kvällstidningar var det två av socialförsäkringsministerns
            kolleger som försökte försvara kombinationen av sänkt matmoms
            och kraftiga försämringar i socialförsäkringarna.
          </note>
          <note>
            I samband med socialdemokraternas förra partikongress gjorde
            man en stor affär av de omfattande försämringar som man ansåg
            hade genomförts i arbetslöshetsförsäkringen i och med att den
            borgerliga regeringen hade sänkt ersättningsnivåerna från 90 %
          </note>
          <note>
            till 80 %. Man fattade beslut om att när ekonomin tillät det
            skulle man återinföra den gamla 90-
          </note>
          <note>
            procentsnivån. Därmed skulle man villfara önskemålen från bl.a.
            de tusentals människor som man hade bussat till Riksdagshuset
            i Stockholm för att de kraftfullt skulle protestera mot sänkningen
            från 90 % till
          </note>
          <note>
            80 %. Socialförsäkringsministern och hennes kolleger kan förstås
            säga att ekonomin nu är så dålig att vi inte kan gå från 80 %
            till 90 %, utan vi tvingas nu gå från
          </note>
          <note>
            80 % till 75 %.
          </note>
          <note>
            Jag skall inte föra någon debatt om detta, utan jag skall i stället
            ta upp en annan fråga. I en socialdemokratisk rapport sägs det
            att vi är på rätt väg. Finansministern har i ett uttalande sagt
            att vi måste sänka nivåerna i socialförsäkringarna till 75 % för
            att de skall kunna fungera i nästa lågkonjunktur. Borta är argumentationen
            om att man egentligen vill ha 90 %
          </note>
          <note>
            men att man just nu inte klarar av det, eftersom ekonomin i landet
            är så dålig.
          </note>
          <note>
            Man har den uppfattningen att i den naturliga utveckling som
            sker i varje land där det förekommer hög- och lågkonjunkturer
            är det önskvärt med en nivå på 75 %. Det är ju - som Gullan Lindblad
            var inne på i sitt anförande - en position som ligger mycket nära
            den som Moderata samlingspartiet länge har intagit och länge fått
            skäll av socialdemokraterna för.
          </note>
          <note>
            Den interna kritiken rör också de fördelningspolitiska bedömningarna
            som regeringen tycks ha gjort och numera tillsammans med centerpartiet
            står för här i riksdagen.
          </note>
          <note>
            Såvitt jag kan förstå kommer riksdagens majoritet denna vår,
            denna dag för första gången i Sveriges historia att fatta beslut
            - om man inte redan har gjort det - om sänkta barnbidrag, om avskaffande
            av flerbarnstilläggen, om sänkningen av ersättningsnivån i föräldraförsäkringen
            från 80 % till 75 % med undantag av ett par inslag, om sänkningen
            från 80 % till
          </note>
          <note>
            75 % i sjukförsäkringen, om sänkningen från 80 % till
          </note>
          <note>
            75 % i arbetslöshetsförsäkringen. Genom dessa fem åtgärder lyckas
            man nästan spara ihop till kostnaden för sänkningen av matmomsen.
            Dessa fem åtgärder ger tillsammans bortemot de 8,5 miljarder som
            matmomssänkningen innebär.
          </note>
          <note>
            Herr talman! Vi har avgett några reservationer och särskilda
            yttranden till betänkandet. För att undvika alltför många omröstningar
            i dag yrkar jag bifall till bara en av reservationerna, nämligen
            till vår huvudreservation, reservation nr 2.
          </note>
          <note>
            Innan jag lämnar talarstolen vill jag ställa två frågor till
            Anna Hedborg som glädjande nog är här och som finns uppsatt litet
            längre ner på talarlistan. Jag hoppas därför att hon har möjlighet
            att svara på mina frågor.
          </note>
          <note>
            Den första frågan är: Är det Anna Hedborgs och regeringens uppfattning
            att socialförsäkringarna i vårt land permanent bör ligga på nivån
            75 %, eller tar hon avstånd från Göran Persson och den socialdemokratiska
            rapporten på den punkten?
          </note>
          <note>
            Den andra frågan är: Vari ligger det fördelningspolitiskt positiva
            i de här av mig uppräknade fem försämringarna kombinerat med den
            sänkta matmomsen?
          </note>
          <note type="speaker">
            Anf. 71 ULLA HOFFMANN (v)
          </note>
          <note>
            Herr talman! Över denna debatt vilar skuggan av kompletteringspropositonen
            som är ett resultat av en överenskommelse mellan Centern och Socialdemokraterna.
          </note>
          <note>
            Kompletteringspropositionen har också lagt sin mörka skugga över
            socialförsäkringsutskottets betänkande nr 10, som handlar om inriktningen
            för och anslagen till socialförsäkringen. Det innebär att vi i
            dag kommer att besluta om saker som redan är gamla och förändrade
            innan de är beslutade. Kompletteringspropositionens skugga har
            också hamnat över det historiska skeendet i utskottsbetänkandet.
          </note>
          <note>
            Den 23 mars 1995 justerade utskottet ett förslag till betänkande
            som beträffande inriktningen på förändringarna i bl.a. sjukförsäkringen
            innebar att Sjukoch arbetsskadeberedningen skulle få i uppdrag
            att utreda och lägga fram förslag om en ohälsoförsäkring där kompensationsnivåer
            och karenstider inte var låsta. Utskottsmajoriteten hade presskonferens
            efteråt.
          </note>
          <note>
            Någon vecka därefter upphävde utskottet sin justering när regeringen
            tillsammans med Centerpartiet aviserade nya förslag i just kompletteringspropositionen.
            Helt plötsligt hade utskottets majoritet ändrat ståndpunkt i frågan,
            därför att utskottets majoritet hade ändrat sammansättning, därför
            att en uppgörelse hade gjorts på en annan nivå, i ett annat rum.
            I SfU:s betänkande nr 10 finns inte någon förklaring till varför
            utskottet ändrat ståndpunkt. Ett led i det politiska skeendet
            har utelämnats.
          </note>
          <note>
            Trots min korta erfarenhet i kammaren har jag förstått att ett
            vanligt sätt att osynliggöra sakfrågor är att kalla dem för utslag
            av bitterhet. Jag vill därför redan nu förklara att det inte handlar
            om bitterhet. De olika partierna gör upp med vem eller vilka de
            vill, men det politiska skeendet måste förklaras för att medborgarna
            skall förstå och ha förtroende för de politiska processerna.
          </note>
          <note>
            Regeringen och Centerpartiet inför en enhetlig 75-
          </note>
          <note>
            procentig ersättningsnivå över tiden och i socialförsäkringens
            olika delar. Dock hyser man uppenbarligen den uppfattningen att
            denna nivå kan vara för låg, eftersom Sjuk- och arbetsskadeberedningen
            skall ges i uppdrag att överväga den totala ersättningsnivån i
            form av kompletterande avtalsförsäkringar.
          </note>
          <note>
            Att gröpa ur det solidariskt finansierade systemet och lägga
            över ansvaret på parterna, som regeringen nu indikerar, innebär
            att den allmänna standardskyddsmodellen, eller den generella välfärdsmodellen,
            anpassas till ett system som liknar den tyska korporativa modellen,
            som utmärks av att olika yrkesgrupper bygger upp sina egna system
            för försäkringar. Den som saknar anställning eller kollektivavtal
            ställs utan sociala rättigheter.
          </note>
          <note>
            Vänsterpartiet är i huvudsak för en enhetlig socialförsäkring
            där det inte går att glida mellan de olika försäkringssystemen,
            som t.ex. mellan sjuk- och föräldraförsäkringen genom karensdagens
            införande. Vi anser att det är bra att rensa i systemen för att
            därigenom åter få en förankring i folkdjupet för den generella
            välfärden. Men då måste också de solidariskt finansierade och
            generella socialförsäkringarna försvaras.
          </note>
          <note>
            Det verkar som om regeringen tror att det går att behålla den
            svenska modellen även inom det som är snarlikt det tyska systemet.
            Men då har man glömt bort de krav på anpassningen av de sociala
            systemen och socialförsäkringarna som fler och fler forskare inom
            EU menar måste ske, om en ekonomisk och en monetär union skall
            fungera inom ett gränslöst EU.
          </note>
          <note>
            Med andra ord påverkar harmoniseringen till EU vårt välfärdssystem,
            vilket i alla högsta grad påverkar kvinnorna.
          </note>
          <note>
            Göran Persson hävdar att de nedskärningar han nu gör i socialförsäkringarna
            görs för att möta nästa lågkonjunktur. Vänsterpartiet hävdar att
            han gör detta för att anpassa Sveriges ekonomiska politik till
            EMU.
          </note>
          <note>
            Det av Centern och Socialdemokraterna föreslagna, och helt odefinierade,
            utgiftstaket för kommuner, stat och socialförsäkringar är ytterligare
            en sådan åtgärd som innebär en anpassning till EMU.
          </note>
          <note>
            Att skära i socialförsäkringssystemen som nu görs för att finansiera
            underskott i andra sektorer under förevändning att socialförsäkringssystemen
            går med förlust är både omoraliskt och ekonomiskt felaktigt.
          </note>
          <note>
            Om staten behöver låna ytterligare pengar av medborgarna för
            att finansiera underskottet i andra sektorer måste det sägas rakt
            ut, inte gömmas i fraser om att vi har levt över våra tillgångar
            eller att välfärden går med förlust.
          </note>
          <note>
            Om det är något som är djupt förankrat i folksjälen är det våra
            generella socialförsäkringar. Innan några beslut fattas i frågan
            om den förändrade ideologiska inriktning som överenskommelsen
            mellan
          </note>
          <note>
            Socialdemokraterna och Centerpartiet innebär bör den förankras
            hos folket. Förändringarna bör också analyseras ur ett klass-
            och ett könsperspektiv. Och granskningen skall ske därför att
            de med förslitande arbetsuppgifter och de med låg lön är mer beroende
            av socialförsäkringarna än de med lätta och stimulerande arbetsuppgifter.
          </note>
          <note>
            Kvinnor är också mer än män beroende av våra socialförsäkringar.
            Kvinnor använder sig t.ex. mer än män av sjukförsäkring, föräldraförsäkring,
            tillfällig föräldrapeng och förtidspensionering. Nedskärningar
            i socialförsäkringssystemen kommer därför att drabba kvinnor hårdare
            än män. Av de pensionärer som kommer att drabbas mest av nedskärningarna
            i pensionerna är den största gruppen kvinnor.
          </note>
          <note>
            Men döm om min förvåning när vår motion där vi begär en analys
            ur ett klass- och ett könsperspektiv avstyrktes av det parti som
            anser sig vara ett arbetarrörelse- och kvinnoparti.
          </note>
          <note>
            Herr talman! Det står utom allt tvivel att kärnan och ideologin
            bakom socialförsäkrings- och transfereringssystemen måste försvaras
            och bevaras. System som har varit i bruk en längre tid behöver
            dock ses över. Sedan 1990 har socialförsäkringen och övriga bidragssystem
            ändrats på mer än 200 ställen. Det är därför av nödvändighet att
            utveckla ett enhetligt, lätt och lättförståeligt system, ett system
            som inte går att utnyttja, utan som används för det som det är
            till för -
          </note>
          <note>
            att garantera människor inkomsttrygghet vid olika tillfällen
            och i olika skeden av livet. Ett nytt socialförsäkringssystem
            skall vara omfördelande mellan klasser, mellan kön och mellan
            olika åldrar.
          </note>
          <note>
            Förutsättningarna för Vänsterpartiets socialförsäkringssystem
            är att det är en generell försäkring som omfattar dels ett grundskydd,
            t.ex. folkpension och garantibelopp vid sjukdom, dels ett inkomstbortfallskydd.
            Avgifterna skall betalas solidariskt via sociala avgifter och
            skatter på hela lönesumman.
          </note>
          <note>
            Föräldraförsäkringen har varit oöverträffad när det gäller att
            underlätta för kvinnor att kombinera förvärvsarbete och barn,
            vilket också har varit bra för barnen. Vänsterpartiet anser att
            en utbyggd föräldraförsäkring måste prioriteras inom familjepolitiken
            så fort resurserna tillåter. Vänsterpartiet anser också att mannen
            skall ha rätt till föräldraledighet och att denna inte skall kunna
            överlåtas till mamman.
          </note>
          <note>
            Vi föreslår därför att de kvoterade månaderna successivt byggs
            ut. Vi begär ingen utökning i dag av vare sig föräldraförsäkringen
            eller de kvoterade månaderna, utan vi säger: så fort resurserna
            tillåter. Det kostar inget, men det är en viljeyttring som jag
            trodde
          </note>
          <note>
            Socialdemokraterna delade med oss. Men vem vet -
          </note>
          <note>
            samvaron med Centerpartiet kanske leder till att vi får vårdnadsbidraget
            åter.
          </note>
          <note>
            Herr talman! Läkemedelskostnaderna för den enskilde har rakat
            i höjden under den senaste 10-
          </note>
          <note>
            årsperioden. Som de flesta av regeringens förslag slår även detta
            hårdast mot dem som har minst pengar.
          </note>
          <note>
            Resultatet kan bli att de som är i behov av läkemedel av ekonomiska
            skäl drar sig för att köpa medicin eller gå till läkare, vilket
            i sin tur kan försvåra sjukdomstillstånd och medföra rehabiliteringsbehov.
          </note>
          <note>
            De s.k. egenavgifterna har under perioden ökat med 67 %. En grupp
            som drabbas särskilt hårt av regeringens förslag är de kroniskt
            sjuka. Vänsterpartiet anser att det, inte minst av rättviseskäl,
            måste finnas fria läkemedel för dessa grupper. Listan över kostnadsfria
            läkemedel bör också uppdateras, eftersom där ingår diagnosgrupper
            som inte är representerade. Det sitter visserligen en utredning,
            HSU 2000, som skall se över frågorna, men utskottsmajoriteten
            förordar prisnedsatta i stället för kostnadsfria läkemedel för
            dessa grupper, något som Vänsterpartiet inte kan gå med på.
          </note>
          <note>
            Så över till frågan om pensionärerna. Jag vill åter betona att
            pensionärerna inte är en enhetlig grupp.
          </note>
          <note>
            Där finns låginkomstpensionärer och höginkomstpensionärer, där
            finns unga och äldre pensionärer, rika och fattiga. Pensionärerna
            speglar samhällets sammansättning.
          </note>
          <note>
            Vänsterpartiet vill förbättra för låginkomstpensionärerna genom
            att förstärka bostadstillägget för dessa pensionärer. Regeringen
            ville slopa den förhöjda avkastningen på 10 % av förmögenhetsvärdet.
            Det ville inte Vänsterpartiet. Regeringen ville trappa av det
            särskilda grundavdraget för pensionärer mot kapitalinkomster.
            Det ville också Vänsterpartiet. Men det visade sig att en kombination
            av dessa båda åtgärder ledde till att pensionärer med låg pension
            hade fått lägre bostadstillägg i dag, medan pensionärer med stora
            förmögenheten hade fått bostadstillägg. Ärendet lämnades därför
            över till skatteutskottet för behandling som återkom med en lösning:
            det allmänna grundavdraget sänktes i stället med 1 % som ett resultat
            av en uppgörelse med Centerpartiet. Genom att ärendet överlämnades
            till skatteutskottet försvann det som
          </note>
          <note>
            Vänsterpartiet ville, nämligen att förstärka bostadstillägget
            för de sämst ställda pensionärerna.
          </note>
          <note>
            Regeringen föreslår också att folkpensionsdelen av förtidspensionen
            skall sänkas med 6 % och pensionstillskottet för samma grupp öka
            med samma procent. Det innebär att de förtidspensionärer som endast
            har folkpension och pensionstillskott inte drabbas, medan de med
            låg ATP drabbas mycket hårt.
          </note>
          <note>
            Vänsterpartiet vill därför höja bostadstillägget för denna grupp.
            Vi har i vår budget avsatt 120 miljoner för det ändamålet.
          </note>
          <note>
            Antalet nybeviljade förtidspensioner minskar för första gången
            på länge, och det är glädjande. Vad som också är glädjande är
            att förtidspensionärerna lever allt längre. Men utskottsmajoriteten
            är oroad över detta faktum, eftersom det innebär att vi får allt
            fler förtidspensionärer. Därför vill man avskaffa de s.k.
          </note>
          <note>
            äldrereglerna i förtidspensionen och gå enbart på medicinska
            grunder. Vänsterpartiet delar uppfattningen att förtidspension
            skall grundas på medicinska orsaker. Men vi får problem när vi
            skall definiera vad som är medicinska orsaker. Frågan om avskaffandet
            av äldrereglerna bör därför, tycker vi, hänskjutas till
          </note>
          <note>
            Sjuk- och arbetsskadeberedningen, som har att bereda ett nytt
            regelsystem för förtidspensioneringen. Varför kan vi inte vänta
            till dess Sjuk- och arbetsskadeberedningen är klar med sitt arbete?
            Varför skall vi i riksdagen fortsätta att begränsa den gruppens
            arbete?
          </note>
          <note>
            Herr talman! I sinom tid kommer vi att få ett nytt pensionssystem.
            Jag satte i den s.k. pensionsarbetsgruppen. Gång efter annan krävde
            jag att förslaget skulle granskas ur ett könsperspektiv. Gång
            efter annan krävde jag att förslaget skull skickas gå på en lång
            remissomgång. Ingetdera skedde. Remissomgången bestod av en kort
            remissrunda på mindre än två månader där informationsmaterialet
            tog slut ute på försäkringskassorna. Förslaget granskades ur ett
            ekonomiskt jämställdhetsperspektiv, dvs. att det studerades om
            kvinnor får lika mycket som män med de olika åtgärderna. Jag hävdar
            att det är en mycket begränsad granskning. Om majoriteten hade
            beslutat att kvinnor skulle få ATP-poäng upp till sju och ett
            halvt basbelopp för att stanna hemma och vårda barn, skulle den
            utförda granskningen ha visat att förslaget är jämställt. Men
            jämställdhet är ett vidare begrepp. Vad innebär t.ex. delad pensionsrätt
            för kvinnors rätt att själva tjäna ihop till sin pension? Vad
            innebär livsinkomstprincipen för kvinnors förvärvsarbete? Vad
            innebär de fyra barnåren för kvinnors möjlighet att komma tillbaka
            till förvärvslivet? Vad innebär den ringa pensionsrätten för studier
            för kvinnors studier?
          </note>
          <note>
            Min och Vänsterpartiets uppfattning är att den granskning som
            gjorts är otillräcklig och att en ny måste göras, allra helst
            som genomförandegruppen nu kommer med ett nytt förslag. Jag har
            begärt att förslaget till nytt pensionssystem skall granskas ur
            ett klassoch könsperspektiv. Men liksom min motion om att socialförsäkringarna
            skall granskas ur ett klass- och könsperspektiv avstyrkte Socialdemokraterna
            även detta. Det kan bero på att Socialdemokraternas jämställdhetspolitik
            enbart sträcker sig till fler kvinnliga landshövdingar och att
            underlätta för kvinnor att få låna pengar i bank för att starta
            eget.
          </note>
          <note>
            I budgetpropositionen finns ett diagram som visar precis hur
            nedskärningarna slår. De som är beroende av socialförsäkringarna
            och bidragssystemen får betala i princip lika mycket som höginkomsttagarna.
            De som klarar sig bäst är de som ligger mitt emellan. Det är dem
            som Socialdemokraterna skyddar. Det är därför som Socialdemokraterna
            under skydd av det krismedvetande som massmedierna hjälpt till
            att skapa hävdar att de gör det för de lågavlönade eller arbetslösa
            kvinnornas skull. Det är därför som regeringen övergivit den generella
            välfärdens politik och ändrat inriktningen på socialförsäkringarna.
          </note>
          <note>
            Sist men inte minst: Jag sade tidigare att ett vanligt sätt att
            osynliggöra är att säga att all opposition är bitterhet. Ett annat
            är att säga att förslagen är underfinansierade. Vänsterpartiet
            har finansierat alla sina förslag. Vi har gjort det genom att
            skära i försvaret och vägbyggandet, och vi höjer skatterna för
            dem som har mycket. För vi tycker att det är det som är en vettig
            fördelningspolitik. För pengarna till t.ex. JAS
          </note>
          <note>
            skulle vi kunna bedriva en politik som värnar den generella välfrädsstaten,
            som värnar kvinnors rätt att kombinera förvärvsarbete med skötsel
            av små barn, som värnar dem som är i störst behov av våra socialförsäkringar.
            Det är det som kallas för solidaritet.
          </note>
          <note>
            I budgetpropositionen skriver finansministern "av var och en
            efter förmåga". Så långt är Vänsterpartiet med. Men han och Socialdemokraterna
            tycks ha glömt resten: "åt var och en efter behov". Av var och
            en efter förmåga - åt var och en efter behov; det är så fördelningspolitiken
            skall se ut.
          </note>
          <note>
            Herr talman! Jag och Vänsterpartiet står självklart bakom alla
            våra reservationer och särskilda yttranden.
          </note>
          <note>
            Men som vanligt har vi tidsbrist, och jag yrkar därför bifall
            till endast reservation 3.
          </note>
          <note type="speaker">
            Anf. 72 RAGNHILD POHANKA (mp)
          </note>
          <note>
            Herr talman! När man talar om att man sitter i socialförsäkringsutskottet
            kan människor tro att man endast har siffror och matematiska uträkningar
            att syssla med. Men vi som sitter där har hela tiden de människor
            som det gäller framför oss. Det betyder egentligen hela svenska
            folket. Vi behandlar allt från havandeskapspenning innan det lilla
            barnet föds fram till närståendepenning i livets slutskede. Däremellan
            finns barn- och studiebidrag, sjukpenning, föräldraförsäkring
            och pensioner i olika former.
          </note>
          <note>
            I dag skall vi huvudsakligen behandla sjuk- och föräldraförsäkringen
            och också frågor om sjukdomsbegrepp och rehabilitering m.fl. Jag
            håller med Centerpartiets Rune Backlund om att det är nästan hela
            vårt välfärdssystem som behandlas. Vi kommer att fatta beslut
            i dessa frågor, men flertalet frågor kommer upp ännu en gång då
            kompletteringspropositionen skall behandlas.
          </note>
          <note>
            Vi kommer inte att ta ställning till alla nedskärningar som föreslås
            inom socialförsäkrings- och bidragssystem, men jag skall försöka
            göra en översikt över de viktigaste, även om en del av dem hör
            hemma i andra utskott som socialutskottet och arbetsmarknadsutskottet.
          </note>
          <note>
            Barnbidragen har sänkts för 1-16-åringar med 110
          </note>
          <note>
            kr per månad, studiebidragen på motsvarande sätt.
          </note>
          <note>
            Dessutom har antalet månader man får studiebidrag minskats. Flerbarnstilläggen
            fasas ut. Det låter så vackert, men det betyder egentligen att
            det för de barn som föds efter den 1 januari nästa år inte finns
            något flerbarnstilläg alls. Det är möjligt att det fanns utrymme
            för små sänkningar, men det här kommer att betyda mycket, särskilt
            när man vet att fyra- och fembarnsfamiljer till stor del lever
            under existensminimum. Några har socialbidrag, men alla söker
            inte socialbidrag fastän de skulle kunna få det. Barntilläggen
            i svux och svuxa tar vi bort. Resetilläg för elever i statens
            skolor för vuxna tas bort. Det rör sig endast om 6 miljoner -
            det är felräkningspengar i statsbudgeten. CSN-kortet för studerande
            tas bort. Hyresbidraget tas bort för ensamstående över 29 år,
            och hyresbidraget till pensionärer sänks de facto sedan staten
            tar över. Basbeloppet med flera nivåer för pensionärer innebär
            nedskärningar.
          </note>
          <note>
            Sedan kommer vi till höjda avgifter. Högkostnadsskyddet höjs
            för andra gången - i höstas var gränsen
          </note>
          <note>
            1 600-1 700 kr, och nu blir det 1 700-1 800 kr om året. När det
            gäller mediciner planerar man ytterligare en höjning innan den
            förra har trätt i kraft. Man skall få betala ända upp till 160
            kr för första medicinen och därefter 60 kr. Detta kommer i kompletteringspropositionen.
            Självrisken inom tandvården höjs från 500
          </note>
          <note>
            kr till 700 kr.
          </note>
          <note>
            Sedan har vi de stora sänkningarna. Undantaget barnbidraget är
            de jättestora. Ersättningen blir 75 %
          </note>
          <note>
            av lönen i föräldraförsäkringen utom 30 dagar för varje förälder,
            dvs. att männen alltså skall få en högre procentandel. Jag kan
            inte förstå detta. De har dessutom ofta högre lön, och så gör
            man på detta sätt. Jag tycker att det skulle vara en förmån att
            få vara hemma och sköta sina barn om man kan ta emot samma pengar
            som de flesta kvinnor gör. Andra stora sänkningar gäller 75 %
            av lönen i arbetslöshetsförsäkringen,
          </note>
          <note>
            75 % i sjukförsäkring och rehabiliteringspenning, tillfällig
            föräldrapenning och avskaffande av kontaktdagar.
          </note>
          <note>
            Men det finns pengar. Det finns pengar i Sverige. I
          </note>
          <note>
            försvarsdebatten som vi hade i förra veckan handlade det om 55,8
            miljarder kronor. En planerad utbyggnad av vägar skall kosta 113
            miljarder kronor under en tioårsperiod. Dessutom har det ju varit
            en felräkning på uppåt 90 % på ökningen av kostnaderna för de
            stora vägprojekten de senaste decennierna, så det betyder egentligen
            210 miljarder kronor. Detta motsvarar 13 000-24 000 kr per svensk.
            Det finns alltså pengar. Vi har också en bolagskatt som är lägre
            än den lägsta inom EU. Vi har 28 % och inom EU är den lägsta 30
            %.
          </note>
          <note>
            Det finns alltså pengar. Det finns pengar på de områden där pojkarna
            spelar, men det finns inte pengar där kvinnorna har sina arbeten
            och till kvinnornas behov. Det tycker jag man ser helt tydligt.
            Det kostar oerhört mycket att skapa nya jobb, men vi har jobben
            inom vården, och där kostar det inte så mycket pengar att låta
            människorna arbeta.
          </note>
          <note>
            Miljöpartiets egna förslag ger lika stora besparingar som Socialdemokraternas.
            Vi har t.o.m. sparat ytterligare miljarder. Vi har en solidarisk
            fördelning av barnbidraget, där man höjer det och sedan beskattar
            det. Det är egentligen både generellt och behovsprövat. Vi har
            också 80 % i ersättning upp till en lön på 12 000 kr i månaden
            på alla andra försäkringar, där ersättningen nu är sänkt till
            75 %. Det betyder att man tjänar på det upp till 13 900 kr, sedan
            förlorar man.
          </note>
          <note>
            Men då har vi skyddat de svaga. Det är alltså en bra fördelningsprofil.
          </note>
          <note>
            Nu gör man så att när man sänker till 75 % tar man ifrån dem
            som inte har några marginaler alls, och de börjar bli många, alldeles
            för många.
          </note>
          <note>
            Jag kommer nu in på rehabiliteringen av arbetsskadade. Bakgrund
            till den motionen är att situationen för de arbetsskadade har
            förvärrats. Arbetsgivarna har av olika anledningar inte tagit
            det ansvar som var tanken med 1991 års beslut. Det innebar bl.a.
            att arbetsgivarnas ökade ansvar för rehabilitering skulle innebära
            en snabb återgång till arbetet och därmed minska behovet av sjukersättning.
            Riksrevisionsverket har också konstaterat att försäkringskassan
            inte klarar sin roll, och att ansvarsfördelningen mellan försäkringskassa
            och arbetsgivare är oklar.
          </note>
          <note>
            Detta är den verklighet som möter de människor som nu också står
            inför att få sin ersättning försämrad.
          </note>
          <note>
            Vi i Miljöpartiet föreslår i vår motion bl.a. att arbetsgivaransvaret
            skärps och att försäkringskassans roll tydliggörs. Det står en
            bra skrivning i utskottsbetänkandet, men vi vill ändå betona detta.
          </note>
          <note>
            Att som utskottet avstyrka motionen med hänvisning till att Sjuk-
            och arbetsskadeberedningen inte slutfört sitt arbete, anser jag
            vara att inte ta problemen på allvar. Hela tiden annars hänvisar
            man till pågående utredningar.
          </note>
          <note>
            Utslagningen från arbetsmarknaden är i detta läge obönhörlig,
            och Sveriges riksdag för en politik som stärker utsorteringen
            av de svaga, de lågutbildade och dem som blivit offer för en ibland
            undermålig arbetsmiljö. Genom att reservera oss till förmån för
            vår motion tillkännager vi regeringen än en gång vikten av dessa
            frågor.
          </note>
          <note>
            Jag yrkar alltså inte bifall till reservationen men markerar
            ändå att vi har gjort den. Vi betonar därmed att beredningens
            arbete måste möjliggöra en snabb och konkret åtgärd mot de problem
            som borde vara uppenbara.
          </note>
          <note>
            När det gäller sjukdomsbegreppet har utskottet valt att avstyrka
            Miljöpartiets yrkande om att inte snäva in det sjukdomsbegrepp
            som skall ligga till grund för försäkringskassans prövning av
            rätt till sjukpenning eller förtidspension. I propositionen föreslås
            att försäkringskassan skall bortse från arbetsmarknadsmässiga,
            ekonomiska, sociala eller liknande förhållanden. Miljöpartiet
            befarar att detta är ett alltför snävt sjukdomsbegrepp, som kommer
            att diskriminera människor vars sjukdom helt eller delvis har
            sin grund i existentiella orsaker. Detta avfärdas av utskottet,
            som menar att gällande praxis även fortsättningsvis kommer att
            ge rätt till ersättning vid sjukdomstillstånd av sådan art.
          </note>
          <note>
            Jag fick häromdagen i min hand en bok av en läkare och forskare
            som heter Olle Hellström. Boken heter Vad sjukdom vill säga, och
            den handlar om vad sjukdom kan säga om människan. Jag är säker
            på att det han beskriver stämmer, att man ofta blir sjuk av yttre
            orsaker och inte alltid av medicinska orsaker. De människor som
            nu slås ut på olika håll råkar ut för just detta att de blir sjuka
            på grund av att de mår så illa.
          </note>
          <note>
            Jag vill återgå till det cirkelresonemang som förs i propositionen
            och som jag upplever att utskottet inte har analyserat, i alla
            fall inte så som vår avsikt var.
          </note>
          <note>
            Regeringen instämmer i att den förra regeringen avfärdade Rehabiliteringsutredningens
            förslag att sjukdomsbegreppet borde utvidgas, för att förutom
            sjukdom också gälla annan nedsättning av den fysiska eller psykiska
            prestationsförmågan, dvs. en kodifiering av praxis. Regeringen
            hävdar sedan att det är angeläget att motverka att ersättning
            från sjukförsäkringen utges för sociala och generella livsproblem
            utan att motsvarande utvidgning av det försäkringsrättsliga sjukdomsbegreppet
            har skett genom domstolspraxis eller lagändring. Samtidigt hänvisar
            man till just praxis, när man nu avstår från att försäkringsrättsligt
            utvidga innebörden.
          </note>
          <note>
            De förarbeten i arbetsförsäkringslagen som man hänvisar till
            gjordes på 40-talet. Det är knappast kontroversiellt att hävda
            att mycket har skett i vår syn på sjukdom, framför allt på sambandet
            mellan psyke och soma, själ och kropp, sedan dess. Detta bör självfallet
            avspeglas i lagstiftningen och inte överlåtas till domstolspraxis.
          </note>
          <note>
            Den 1 juli 1994 utökades möjligheten att vårda sjuk nära anhörig
            till 60 dagar, s.k. närståendepenning. För en ytterligare höjning
            av livets kvalitet skulle det vara bra att utöka närståendepenningen.
            Det skulle vara befogat, som det sägs i en motion av
          </note>
          <note>
            Folkpartiet. Dessutom skulle det i de fall där den sjuke och
            de anhöriga så önskar bli en besparing. Om denna vård kunde utökas
            skulle landstingen spara mycket mer än staten skulle få ge ut
            på närståendepenningen. De ofta vattentäta skotten mellan olika
            penningpåsar ger fördyrande effekter. Vi i Miljöpartiet är ännu
            inte beredda att stödja Folkpartiets reservation 12, som gäller
            mom. 12, men vi kommer att fördjupa oss i frågan.
          </note>
          <note>
            När det gäller de fria läkemedlen anser Miljöpartiet att en uppdatering
            av den gamla listan på fria läkemedel bör ses över och uppdateras.
            En möjlighet vore att ha en lista på sjukdomar som skulle få kostnadsfria
            mediciner och inte bindas till särskilda preparat. De mediciner
            som används skall naturligtvis ha samma krav som i dag finns i
            övriga receptförskrivningar, dvs. att generiska mediciner används
            och att ersättningen från den allmänna försäkringen vid inköp
            av läkemedel baseras på det billigaste alternativet i de fall
            flera likvärdiga alternativ finns i form av ett eller flera generiska
            läkemedel, dvs. där patentet har gått ut och de sätts ned.
          </note>
          <note>
            När det gäller pensionärernas levnadsförhållanden - särskilt
            de med låg pension - är den analys som aviseras i betänkandet
            brådskande och viktig, och den bör skyndsamt initieras. De åtgärder
            som krävs specifikt för de sämst ställda bör också verkställas.
            Jag är mycket positiv till den analys som skall göras där. Jag
            är också övertygad om att åtgärder kommer att krävas, med alla
            höjningar som beslutats och anmälts inom bl.a. medicin och tandvård
            och de bidrag som sänkts.
          </note>
          <note>
            När det gäller förtidspensionärer har Miljöpartiet satsat 500
            miljoner, som skall delas ut på samma sätt, efter det brutna takets
            princip, som vi har talat om många gånger här. Ändringar i pensionssystemet
            borde inte genomföras förrän genomförandegruppen är klar, anser
            Miljöpartiet. När reglerna för förtidspensioneringen beslutades
            stod i stort sett alla partier som då satt i riksdagen bakom dem,
            och man borde därför vänta innan man gör så radikala nedskärningar.
          </note>
          <note>
            Förtidspensionärer är väldigt ofta aktiva och lever i familjebildningar
            och mitt i samhället, och förutom alla andra nedskärningar drabbas
            de dessutom av denna. Vi har därför föreslagit 500 miljoner.
          </note>
          <note>
            Att höja pensionsåldern till 66 eller 67 år innebär en låtsasbesparing,
            medan den flexibla pension som regeringen presenterar i betänkandet
            ger en bra valfrihet. Man kan visserligen få betala om man tar
            pension tidigare, men man har en valfrihet. Jag talar då naturligtvis
            inte om sjukpensionen. Däremot bör man söka höja den reella pensionsåldern,
            som kds har talat om.
          </note>
          <note>
            Vidare gäller det avskaffandet av äldreregler. När så oerhört
            många unga och medelålders går utan arbete borde rehabiliteringen
            i första hand satsas på dem som det gäller, och det är naturligtvis
            de som skall återvända till arbetslivet. Rehabilitering inom sjukvården
            och äldrevården skall naturligtvis fortsätta, för att höja livskvaliteten
            och spara pengar, genom att de sjuka kan rehabiliteras till mera
            egenvård och klara sig med mindre hjälp av sjukvård och hemtjänst.
          </note>
          <note>
            I stället för att ytterligare rehabiliteringsåtgärder satsas
            på äldre över 60 år bör de satsas på de unga och medelålders,
            för att få dem i arbete. Naturligtvis anser också Miljöpartiet
            att man skall ta vara på äldres erfarenhet och kunnande. De är
            också viktiga på de flesta arbetsplatser, för kontinuitet och
            för att lära upp yngre arbetare. Där det finns en möjlighet skall
            de naturligtvis få fortsätta att arbeta.
          </note>
          <note>
            Tillsammans med Moderaterna, kds och Folkpartiet har vi ett särskilt
            yttrande om insnävningen av direktiven till Sjuk- och arbetsskadeberedningen,
            med
          </note>
          <note>
            Gullan Lindblad som första namn. Vi stöder den tanke som framförs
            där.
          </note>
          <note>
            Miljöpartiet lägger också fram ett förslag om ett reformerat
            ålderspensionssystem med en högre grundpension för alla. Det är
            en grundpension lika för alla, som innefattar en folkpension som
            är högre än i dag, med ett golv på 100 000 kr per år och ett tak
            på sex basbelopp.
          </note>
          <note>
            I fråga om rätten att överklaga försäkringskassans ställningstagande
            i samband med kommunicering om indragning av sjukpenning, tycker
            vi att man skall ha en rättighet att överklaga. Annars kan det
            bli en ren rättslöshet för en person, som kanske kommer på kant
            med dem som arbetar med detta och som behöver gå vidare.
          </note>
          <note>
            Ola Ström tar i motion Sf504 upp en viktig rättvisefråga när
            det gäller handikappade studerandes ekonomi. Jag har efter den
            här motionen väcktes varit i kontakt med hörselskadade i Örebro,
            som många känner till. De har en helt annan ekonomisk situation
            än sina friska kamrater, som helt enkelt får för mycket pengar.
            De skulle behöva en bättre utbildning, och det behöver göras en
            satsning på tolkutbildning inom hörselvården m.m. De bör kunna
            leva på ungefär samma ekonomiska standard som andra ungdomar.
          </note>
          <note>
            Exakt vilken summa det handlar om vet jag inte, men detta är
            ett problem för de här barnen i Örebro. Jag har talat med både
            föräldrar, tolkar och lärare, och alla är överens om detta.
          </note>
          <note>
            Jag yrkar bifall till reservation 4, som gäller mom.
          </note>
          <note>
            1, reservation 8 och reservation 34, men vi står självfallet
            bakom alla våra reservationer.
          </note>
          <note>
            Anf. 73 ROSE-MARIE FREBRAN (kds)
          </note>
          <note>
            Herr talman! Jag vill börja med att yrka bifall till reservation
            nr 5. Vi kristdemokrater pläderar för och står bakom samtliga
            våra reservationer, men av respekt för kammarens tid yrkar jag
            bara bifall till en av dem.
          </note>
          <note>
            Vi behandlar i dag en del av välfärdens kärna, för dit måste
            vi räkna trygghetssystemen; olika system som skall täcka inkomstbortfall
            under människans aktiva ålder. Dagens system är resultatet av
            olika beslut under flera decennier i tider av växande ekonomi.
            Ersättningsnivåerna har blivit högst varierande, trots att den
            enskildes behov är ungefär lika stort, oberoende av vad orsaken
            till inkomstbortfallet är.
          </note>
          <note>
            Vi kristdemokrater tar ställning för obligatoriska trygghetssystem
            av flera skäl. Dels vet vi att en del skulle avstå från frivilliga
            försäkringar, men skattebetalarna skulle ändå vara tvungna att
            garantera en skälig levnadsnivå om de råkar illa ut. Andra skulle
            visserligen försäkra sig, men göra det otillräckligt. Ett mycket
            viktigt skäl är att individer med särskilt höga risker skulle
            få svårt att erhålla privata försäkringar.
          </note>
          <note>
            En viktig förutsättning i ett reformerat och robust system är
            att nivåerna i de försäkringar som är utbytbara mot varandra överensstämmer.
            Samma ersättning bör därför gälla vid sjukdom, arbetslöshet och
            föräldraledighet. Glädjande nog råder det enighet om just den
            viktiga punkten.
          </note>
          <note>
            Herr talman! Vi kristdemokrater anser att samhällets skyldighet,
            det offentligas skyldighet, måste anses kunna avta i takt med
            ökade inkomster, vilket motiverar taket på sju och ett halvt basbelopp
            för ersättningsnivåerna. Men vi menar också att det motiverar
            tanken på s.k. brutet tak. Vi kristdemokrater har därför pläderat
            för en lägre ersättningsnivå för den del av inkomsten som överstiger
            fem basbelopp.
          </note>
          <note>
            Vi anser också att det bör finnas en enhetlig lägsta nivå, ett
            golv, i trygghetssystemen. Enhetliga avgifter bör tas ut upp till
            det övre taket. Alla inkomster bör vara med och finansiera basnivån
            i trygghetssystemen.
          </note>
          <note>
            Därför bör en viss avgift, förslagsvis halv, tas ut också för
            inkomster över taket. På så sätt åstadkoms en fördelningspolitisk
            profil till förmån för låginkomsttagarna. Det är en fördelningspolitisk
            profil som inte finns i systemen i dag och som heller inte finns
            i flera av partiernas förslag.
          </note>
          <note>
            Tyvärr har vi inte mött någon öppenhet för att låta
          </note>
          <note>
            Sjuk- och arbetsskadeberedningen överväga ett sådant system.
            Jag beklagar att tilläggsdirektiven till beredningen blivit så
            snäva genom uppgörelsen mellan
          </note>
          <note>
            Socialdemokraterna och Centern. Vi har därför tvingats reservera
            oss när det gäller inriktningen på kommande förändringar och trygghetssystemens
            utformning fr.o.m. år 1997.
          </note>
          <note>
            Redan nu vill vi kristdemokrater se några förändringar i förhållande
            till majoritetens förslag. Vi säger nej till 75-procentsnivån,
            som också sedan stadfästs i kompletteringspropositionen, och vill
            höja ersättningsnivån till 80 % även för långtidssjuka. Låginkomsttagare
            utan marginaler tror inte vi tål inte en ytterligare sänkning.
            Det har varit tufft nog med den sänkning som har skett från 90
            % till 80 %. Däremot anser vi att sjukförsäkringen bör innehålla
            två karensdagar med bibehållet högkostnadsskydd på tio dagar per
            år. Vi föreslår också en besparing genom att den ersättningsgrundande
            inkomsten baseras på den genomsnittliga inkomsten under de senaste
            två åren.
          </note>
          <note>
            Herr talman! När det gäller sjukförsäkringen anser vi kristdemokrater
            liksom regeringen att försäkringskassan måste ha rätt att kräva
            att en försäkrad genomgår kompletterande undersökning eller utredning.
            Det är ju trots allt försäkringskassan som har att avgöra om och
            i vilken grad den försäkrades arbetsförmåga är nedsatt. För att
            fatta rätt beslut krävs fullgott beslutsunderlag.
          </note>
          <note>
            Vi kristdemokraterna delar regeringens bedömning att beslut om
            kompletterande undersökning inte bör vara överklagbart. Däremot
            anser vi att valet av sjukvårdsenhet bör kunna överklagas av den
            enskilde.
          </note>
          <note>
            Om denna möjlighet inte ges finns risk för en ytterligare skärpt
            konfrontationssituation i ett redan låst läge. Det omöjliggör
            den positiva medverkan av den försäkrade som alltid bör eftersträvas.
          </note>
          <note>
            Herr talman! Volontärer knutna till ideella biståndsorganisationer
            utgör en viktig del i det svenska biståndsarbetet i utvecklingsländerna.
            Dessa biståndsarbetare har ofta en låg lön och ett svagt socialförsäkringsskydd.
            De förbättringar i socialförsäkringsskyddet som nyligen gjorts
            gäller endast biståndsarbetare som återvänder till Sverige inom
            tre år.
          </note>
          <note>
            Denna treårsgräns missgynnar dem som är villiga att arbeta i
            biståndsländer med korta vilo- och informationsperioder hemma.
            En översyn bör därför göras av den treårsregel som har införts
            för biståndsarbetare i olika socialförsäkrings- och bidragssystem.
          </note>
          <note>
            Herr talman! Vi kristdemokrater anser att det finns flera skäl
            som talar för att den som är mellan 45 och
          </note>
          <note>
            55 år bör ha möjlighet till ett förtida pensionsuttag under ett
            års tid, s.k. sabbatsår. En sådan möjlighet skulle bl.a. kunna
            skapa vikariatsplatser, vilket skulle lätta trycket på arbetsmarknaden.
          </note>
          <note>
            Förslaget att avskaffa de nuvarande särreglerna för personer
            som är över 60 år eller äldre vad gäller rätten till förtidspension
            innebär att förtidspensioneringen renodlas till att ge ersättning
            vid nedsatt arbetsförmåga på grund av medicinska faktorer. Vi
            kristdemokrater stöder detta.
          </note>
          <note>
            Avskaffandet av äldrereglerna kräver dock en anpassning av övriga
            trygghetssystem inklusive arbetsmarknadspolitiska åtgärder. Renodlingen
            av förtidspensioneringen får nämligen inte leda till att människor
            kommer i kläm. Detta gäller inte minst människor i glesbygd. Innan
            lagändringen träder i kraft den
          </note>
          <note>
            1 januari 1997 borde därför regeringen återkomma till riksdagen
            med förslag som förhindrar orimliga sociala konsekvenser av avskaffade
            äldreregler.
          </note>
          <note>
            Jag konstaterar när jag läser kompletteringspropositionen, som
            ju i mångt och mycket svävar också över denna debatt, att regeringen
            - som tur är - har insikt om problemet. En särskild utredning
            utlovas i samråd mellan social- och arbetsmarknadsministrarna
            för att göra en bred analys av de äldres situation på en alltmer
            krävande och rörlig arbetsmarknad samt av alternativ till förtidspensionering
            när ohälsoprövningen för förtidspension skärps, som det heter.
            Jag räknar därför med att regeringen återkommer till riksdagen
            i god tid före lagändringen. Därmed kommer mitt krav att tillgodoses.
          </note>
          <note>
            Fru talman! På pensionsområdet föreslår vi kristdemokrater ett
            antal förändringar jämfört med regeringens förslag. Den allra
            viktigast är kanske den ytterligare kompensationen till de sämst
            ställda pensionärerna. Vi saknar i mångt och mycket fördelningspolitiskt
            motiverade drag i den nuvarande ekonomiska politiken. Vi tycker
            att man kompenserar de sämst ställda pensionärerna för litet när
            det stramas åt på andra håll och kanter. Vi kristdemokrater satsar
            därför 500 miljoner kronor på förbättrade bostadstillägg och 250
            miljoner kronor på höjda pensionstillskott.
          </note>
          <note>
            Fru talman! Avslutningsvis vill jag uttrycka min tillfredsställelse
            med att ett enigt utskott tillstyrker den fyrpartimotion som några
            av oss med Gullan
          </note>
          <note>
            Lindblad i spetsen har väckt angående rehabilitering på lika
            villkor för kvinnor och män. Det är ett viktigt område, och det
            är roligt att utskottet enigt står bakom detta.
          </note>
          <note>
            Anf. 74 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Vi debatterar i dag socialförsäkringsutskottets betänkande
            nr 10. Jag kommer att beröra några förslag som behandlas i det.
          </note>
          <note>
            Utskottets behandling av budgetpropositionen i de delar som berör
            vårt område har starkt påverkats av försämringarna i det statsfinansiella
            läget. Detta har lett till att förslag som fanns i budgetpropositionen
            inte längre är aktuella för beslut i det här sammanhanget.
          </note>
          <note>
            Ett sådant exempel är förslaget om 75-
          </note>
          <note>
            procentsnivå i socialförsäkringssystemen, vilket kommer att behandlas
            i finansutskottets betänkande över kompletteringspropositionen.
            I den föreslås mot bakgrund av det statsfinansiella läget att
            en enhetlig ersättningsnivå på 75 % införs i sjukförsäkringssystemen
            och i föräldraförsäkringen fr.o.m. den 1 januari
          </note>
          <note>
            1996. Jag kommer inte att beröra den frågan ytterligare i mitt
            anförande, eftersom den återkommer till kammaren i juni.
          </note>
          <note>
            Ett annat exempel på förändring i förhållande till budgetpropositionen
            är att regeringen i samband med kompletteringspropositionen också
            lade fast de nya direktiven till Sjuk- och arbetsskadeberedningen.
          </note>
          <note>
            Enligt dessa skall gränsdragningen mellan olika försäkringsgrenar
            göras tydlig och rätten till sjukförsäkringen mer renodlat baseras
            på medicinska grunder.
          </note>
          <note>
            Sjuk- och arbetsskadeberedningen skall lämna förslag till hur
            en bättre samordning mellan den allmänna ohälsoförsäkringen och
            andra försäkringssystem kan åstadkommas, vilket är helt centralt
            för att få en effektivt verkande försäkring. Det är också meningen
            att den allmänna ohälsoförsäkringen skall omfatta ersättning för
            inkomstbortfall vid varaktigt nedsatt arbetsförmåga, dvs. det
            nuvarande förtidspensionssystemet.
          </note>
          <note>
            Beredningen skall dessutom analysera vad som sker med inkomstbortfallsprincipen,
            om inkomstgränsen på längre sikt inte höjs i takt med den allmänna
            inkomstutvecklingen på motsvarande sätt som skall ske inom ålderspensionssystemet.
          </note>
          <note>
            När det gäller frågan om sjuklöneperioden har beredningen i uppdrag
            att överväga såväl sjuklöneperiodens längd som dess förläggning
            under sjukdomsperioden.
          </note>
          <note>
            Beredningen skall även utforma regler för beräkning av förmånsgrundande
            inkomst vid kort eller medellång sjukfrånvaro, med utgångspunkt
            i två alternativ: antingen aktuell inkomst eller inkomsten under
            en period före sjukfallet. På den punkten vill
          </note>
          <note>
            Moderaterna, Folkpartiet och Kristdemokraterna gå före och skärpa
            reglerna redan från den 1 januari
          </note>
          <note>
            1996. Moderaterna och Kristdemokraterna vill t.ex.
          </note>
          <note>
            att den sjukpenninggrundande inkomsten skall baseras på medelvärdet
            av de senaste 24 månadernas inkomst.
          </note>
          <note>
            Men eftersom det här är en ytterst komplicerad fråga, som Sjuk-
            och arbetsskadeberedningen har fått i uppdrag att utreda, anser
            vi socialdemokrater att det finns all anledning att invänta dess
            förslag.
          </note>
          <note>
            Fru talman! I enlighet med de generella direktiv som gäller alla
            kommittéer och särskilda utredare skall Sjuk- och arbetsskadeberedningens
            förslag föregås av en analys och innehålla en redovisning av hur
            förslagen kan komma att påverka kvinnors respektive mäns villkor
            och därmed förutsättningarna för jämställdhet mellan könen.
          </note>
          <note>
            Sjuk- och arbetsskadeberedningen skall slutföra sitt arbete under
            innevarande år, och beredningens analys och förslag kommer att
            ge oss underlag för ett fortsatt arbete med socialförsäkringssystemen.
          </note>
          <note>
            Fru talman! Utskottet ställer sig bakom regeringens förslag att
            folkpension i form av förtidspension skall sänkas med sex procentenheter
            av basbeloppet samtidigt som pensionstillskott till förtidspension
            höjs från 105,5 % till 115,5 % av basbeloppet fr.o.m. den
          </note>
          <note>
            1 juli 1995. Förslaget beräknas minska kostnaderna för förtidspensioneringen
            med 508 miljoner kronor per år.
          </note>
          <note>
            I budgetpropositionen lägger regeringen också fram förslag som
            rör folkpensionen för gifta. Nu är folkpensionen för gift försäkrad
            olika stor beroende på om maken har folkpension eller ej. Utskottet
            anser i likhet med regeringen att det i dagens allvarliga ekonomiska
            situation är rimligt att detta ändras så att folkpensionen för
            gift pensionär är densamma oavsett om maken eller makan har folkpension
            eller ej. Ändringen beräknas minska kostnaderna för folkpension
            i form av ålderspension med 408 miljoner kronor och i form av
            förtidspension med 720 miljoner kronor för budgetåret 1995/96.
            De nya reglerna föreslås träda i kraft den 1 januari 1996.
          </note>
          <note>
            En annan förändring som regeringen föreslår är att flytta tidpunkten
            för pensionsutbetalningar. Den förändringen bör ske i flera steg
            med högst några dagar åt gången. Pensionerna bör när förändringen
            är fullt genomförd betalas ut den 23 och 24 i utbetalningsmånaden.
            Räntevinsterna för staten beräknas till 280
          </note>
          <note>
            miljoner kronor netto per år. Det är ett förslag som utskottet
            biträder.
          </note>
          <note>
            Fru talman! Antalet förtidspensionärer har under lång tid ökat.
            En sådan ökning kan delvis förväntas i takt med att befolkningen
            växer. Andelen förtidspensionärer bland befolkningen i förvärvsaktiv
            ålder har också stigit kraftigt. Utvecklingen innebär att den
            ekonomiska belastningen av förtidspensioneringen har stigit kontinuerligt.
            Utvecklingen innebär dessutom att allt fler permanent har utestängts
            från arbetsmarknaden. Såväl av sociala som av samhällsekonomiska
            skäl är det nödvändigt att den nuvarande trenden inom förtidspensioneringen
            bryts.
          </note>
          <note>
            När de s.k. äldrereglerna infördes 1970 uppbar ca
          </note>
          <note>
            12 % i åldersgruppen 60-64 år förtidspension. År
          </note>
          <note>
            1993 hade andelen i denna åldersgrupp stigit till drygt
          </note>
          <note>
            34 %. Andelen har med andra ord nästan tredubblats trots att
            pensionsåldern i den allmänna försäkringen har sänkts från 67
            till 65 år. Om utvecklingen mot allt fler förtidspensionärer skall
            brytas är det nödvändigt att andelen som uppbär förtidspension
            inte fortsätter att stiga.
          </note>
          <note>
            I propositionen om rätten till förtidspension och sjukpenning
            samt folkpension för gifta erinras om att bedömningen i de s.k.
            äldrefallen skiljer sig från övriga fall genom att de medicinska
            kraven ställs lägre och att det vid bedömningen av arbetsförmågan
            inte kan krävas att den försäkrade genomgår omskolning eller annan
            utbildning eller flyttar till annan ort. Försök med arbetsplacering
            behöver inte heller göras.
          </note>
          <note>
            Hänsyn tas också till normala åldersförändringar även om någon
            sjukdom i egentlig mening inte föreligger.
          </note>
          <note>
            Sjukdom och åldersförändringar ses i relation till de arbetsmöjligheter
            som står till buds på orten. De arbetsmarknadsmässiga faktorerna
            får därvid särskild betydelse vid pensionsprövningen i dessa fall.
          </note>
          <note>
            Regeringen föreslår att de nuvarande särreglerna för personer
            som är 60 eller äldre avskaffas när det gäller rätten till förtidspension.
            För att inte avskaffandet av äldrereglerna skall få orimliga sociala
            konsekvenser bör den föreslagna ändringen genomföras i samband
            med att särskilda åtgärder vidtas inom arbetsmarknadspolitiken
            för den äldre arbetskraften.
          </note>
          <note>
            Regeringen föreslår också i kompletteringspropositionen att lönebidrag
            skall kunna utgå till arbetsgivare som anställer en långtidsarbetslös
            person över 60 år som får ersättning från a-kassa.
          </note>
          <note>
            Fru talman! Utskottet anser att det är av största vikt att aktiva
            åtgärder vidtas för att förhindra att allt fler människor permanent
            utestängs från arbetsmarknaden. Rehabiliteringen av långtidssjukskrivna
            är en viktig del. Utskottet anser också att kostnader till följd
            av sjukdom i största möjliga utsträckning bör hanteras inom socialförsäkringen
            och kostnader till följd av arbetslöshet inom arbetsmarknadspolitiken.
            Utskottet delar regeringens bedömning att det är motiverat att
            avskaffa de s.k. äldrereglerna. Den ändringen föreslås träda i
            kraft den 1 januari 1997 med vissa övergångsregler.
          </note>
          <note>
            Utskottet anser också att det finns starka skäl att förändra
            regelverket för förtidspensioneringen både för att få ett bättre
            beslutsunderlag och för att efterkontroll skall kunna göras mer
            systematiskt än vad som är fallet i dag. Vi delar regeringens
            uppfattning att försäkringskassan som villkor för rätt till ersättning
            bör få föreskriva att den försäkrade genomgår medicinsk undersökning
            eller annan utredning för bedömning av arbetsförmågan samt att
            kassan vid beslut om förtidspension också skall ta ställning till
            om det finns behov av förnyad utredning av arbetsförmågan efter
            viss tid. Enligt vår mening är detta särskilt viktigt för yngre
            personer, så att de inte permanent utestängs från arbetslivet.
          </note>
          <note>
            Efter denna korta genomgång av några förslag i socialförsäkringsutskottets
            betänkande yrkar jag bifall till hemställan i SfU10 och avslag
            på samtliga reservationer.
          </note>
          <note>
            Anf. 75 BO KÖNBERG (fp) replik
          </note>
          <note>
            Fru talman! Socialförsäkringsutskottets ordförande avslutade
            med att yrka bifall till SfU10. Det var inte riktigt klart om
            hon menade den vita eller den blå upplagan, men jag förmodar att
            det är den blå hon yrkar bifall till.
          </note>
          <note>
            Det mest häpnadsväckande med det anförande vi nu har hört var
            inte innehållet, även om en del av det kan kommenteras, utan det
            som vi inte har hört. Såvitt jag förstod har ordföranden i socialförsäkringsutskottet
            i Sveriges riksdag inga synpunkter på de stora förändringar som
            nu sker i socialförsäkringarna efter uppgörelsen mellan Socialdemokraterna
            och Centerpartiet.
          </note>
          <note>
            Maj-Inger Klingvall hade inga synpunkter på att det genomförs
            en kraftig försämring av socialförsäkringarna för att finansiera
            en del av kostnaden för den sänkta matmomsen. Det förekom inga
            synpunkter på vad som är angelägnast - goda socialförsäkringar
            eller en låg matmomssats. Det fanns inte heller några synpunkter
            på det fördelningspolitiska utfallet.
          </note>
          <note>
            Fru talman! Jag använder ordet häpnadsväckande, och det är milt
            uttryckt.
          </note>
          <note>
            Anf. 76 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Det är den blå upplagan som gäller,
          </note>
          <note>
            Bo Könberg. Beträffande den vita upplagan har vi fattat beslut
            om att upphäva justeringen. Det tror jag inte att vi behöver orda
            så mycket mera om.
          </note>
          <note>
            När det gäller de stora förändringarna som skall genomföras i
            sjukförsäkringen har jag redovisat vad
          </note>
          <note>
            Sjuk- och arbetsskadeberedningen har det här året på sig att
            utreda. Vi kommer att få god tid på oss att diskutera och så småningom
            fatta beslut. Den konkreta frågan om en ersättningsnivå på 75
            % kommer vi att få gott om tid och tillfällen att resonera när
            den återkommer till kammaren i juni.
          </note>
          <note>
            Anf. 77 BO KÖNBERG (fp) replik
          </note>
          <note>
            Fru talman! Jag trodde att vi skulle föra vårens stora socialförsäkringspolitiska
            debatt i dag, men den skall tydligen äga rum när finansen ägnar
            sig åt de här frågorna. Det är väl symboliskt nog. Jag skall ändå
            drista mig till att ställa en rak fråga till Maj-Inger
          </note>
          <note>
            Klingvall. Anser Maj-Inger Klingvall att det är ett bra förslag
            att försämra socialförsäkringarna för att finansiera en del av
            den sänkta matmomsen?
          </note>
          <note>
            Anf. 78 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Eftersom vi i juni skall fatta beslut om nivåerna
            i sjukförsäkringarna måste det väl ändå vara mest lämpligt, Bo
            Könberg, att föra debatten vid det tillfället.
          </note>
          <note>
            Vi har naturligtvis inte med någon glädje funderat över 75-procentsnivån.
            Regeringen har lagt fram det här förslaget i kompletteringspropositionen,
            och vi kommer naturligtvis att behandla det i utskottet.
          </note>
          <note>
            Jag sätter inte det här i relation till förslaget om sänkt matmoms,
            vilket Bo Könberg gör. Det är ett förslag som står för sig och
            som har en helt annan inriktning än förslaget om en ersättningsnivå
            på 75 %.
          </note>
          <note>
            Anf. 79 GULLAN LINDBLAD (m) replik
          </note>
          <note>
            Fru talman! Tillåt mig konstatera att verkligheten är Socialdemokraternas
            värsta fiende.
          </note>
          <note>
            Maj-Inger Klingvall, utskottets ordförande, säger här att det
            finansiella läget tvingar oss att göra vissa saker. Ni genomför
            uppenbarligen de här förändringarna av tvång. Jag vill fråga vad
            ni egentligen vill med försäkringen? Är ni nöjda med att en beredning
            skall utreda så gott som hela försäkringen?
          </note>
          <note>
            Ni har nu godtagit många av de förslag som vi
          </note>
          <note>
            Moderater - av ideologiska skäl, det säger jag gärna -
          </note>
          <note>
            har föreslagit. Vi har dock alltid fått höra att vi har varit
            oförstående gentemot sjuka människor. Jag säger återigen att om
            ni hade följt de förslagen, som i dag är era förslag, för tio
            år sedan, hade vi haft en annan samhällsekonomi. Då hade vi bättre
            kunnat skydda de som har det sämst.
          </note>
          <note>
            Är socialförsäkringsutskottets ordförande nöjd med att denna
            utredning - på hearingen i går hörde vi att det även skall bli
            en tilläggsutredning - skall ta hand om så gott som allt när det
            gäller den kommande försäkringen? Är det realistiskt att tro att
            vi kan ha ett helt nytt försäkringssystem som träder i kraft den
            1
          </note>
          <note>
            januari 1997. Tillåt mig att betvivla detta.
          </note>
          <note>
            Anf. 80 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Tillåt mig då att något fundera över
          </note>
          <note>
            Gullans Lindblads fråga. Hon frågade mig om jag är nöjd med att
            Sjuk- och arbetsskadeberedningen skall utreda väldigt mycket och
            komma med förslag. I sitt inledningsanförande sade Gullan Lindblad
            emellertid att direktiven till Sjuk- och arbetsskadeberedningen
            var så snäva att det i stort sett inte fanns något att utreda.
            Nåväl, Gullan Lindblad får själv reda ut vad som gäller för henne.
          </note>
          <note>
            För oss gäller att Sjuk- och arbetsskadeberedningen har fått
            nya direktiv och kommer att arbeta under det här året med att
            se över stora delar av sjukförsäkringen, förtidspensioneringen
            och även arbetsskadeförsäkringen. Det är väl bra. Jag vet inte
            riktigt vad
          </note>
          <note>
            Gullan Lindblad vill åstadkomma. När vi gör förändringar går
            vi naturligtvis noga igenom saken innan vi bestämmer oss.
          </note>
          <note>
            Anf. 81 GULLAN LINDBLAD (m) replik
          </note>
          <note>
            Fru talman! Jag är inte nöjd med att utredningen har så snäva
            direktiv, men jag konstaterar ändå att det mesta av det som vi
            hade kunnat fatta beslut om i dag hänskjuts till utredningen.
            Vi fick i går höra att man måste ha ytterligare uppgifter rörande
            bl.a. utgiftstaket.
          </note>
          <note>
            Jag har inte fått något svar på min fråga: Vad vill ni egentligen
            med försäkringen?
          </note>
          <note>
            Anf. 82 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Jag förstår inte riktigt det Gullan
          </note>
          <note>
            Lindblad nu säger. Skulle vi ha kunnat fatta beslut i dag om
            det som utredningen skall ha det här året på sig att utreda, som
            sedan skall ut på remiss och sedan komma tillbaka hit till riksdagen?
            Visserligen tycker jag att vi är rätt så duktiga i vårt utskott,
            men det är väl ändå att ta i, och framför allt skulle vi i så
            fall gå miste om en oerhört viktig demokratisk process.
          </note>
          <note>
            Gullan Lindblad frågar vad vi vill med försäkringen. Vi vill
            naturligtvis ha en bra försäkring, som omfattar alla, som ger
            ett hyggligt skydd och som är offentligt finansierad. Det är inget
            konstigt med det.
          </note>
          <note>
            Vi tänker inte avvika från den inriktning som sjukförsäkringen
            har haft fram till nu.
          </note>
          <note>
            Anf. 83 ULLA HOFFMANN (v) replik
          </note>
          <note>
            Fru talman! Maj-Inger Klingvall ägnade mycket tid åt att berätta
            för oss vad Sjuk- och arbetsskadeberedningen skall ägna sig åt,
            men hon nämnde ingenting om det som egentligen är den stora diskussionen
            i dag, nämligen att det ingår i utredningens direktiv att utreda
            en 75-procentig nivå och ett behållande av karensdagen. Så sent
            som i januari gick regeringen ut och sade att man ville avskaffa
            karensdagen i sjukförsäkringen, men nu har regeringen ändrat uppfattning,
            och så har även utskottsmajoriteten. Bo Könberg nämnde det vita
            betänkandet, där man hänskjuter den här frågan till Sjuk- och
            arbetsskadeberedningen.
          </note>
          <note>
            Maj-Inger Klingvall säger att det inte är någon glädje att diskutera
            75-procentsnivån, men varför snävar man då in utredningens direktiv
            genom att göra på det här sättet? Det finns faktiskt ett särskilt
            yttrande till betänkandet av Moderaterna, Folkpartiet,
          </note>
          <note>
            Miljöpartiet och kds som visar på hur man här har gått till väga.
            Detta särskilda yttrande står också
          </note>
          <note>
            Vänsterpartiet bakom.
          </note>
          <note>
            Maj-Inger Klingvall säger också att trenden skall brytas inom
            förtidspensioneringarna. Det tycker jag är riktigt, och det är
            också viktigt, men det borde ske på ett annat sätt än genom att
            en hel regel tas bort. Det borde ske genom att arbetsmiljön förbättrades,
            genom en förbättring av arbetsorganisationen, en förbättring av
            rehabiliteringen, ett utökat arbetsgivaransvar och sex timmars
            arbetsdag, inte genom att man tar bort en regel som utestänger
            en hel grupp.
          </note>
          <note>
            Anf. 84 MAJ-INGER KLINGVALL (s)
          </note>
          <note>
            replik
          </note>
          <note>
            Fru talman! Jag kan delvis förstå att Ulla Hoffmann är litet
            besviken över händelseutvecklingen. Det är allmänt bekant att
            vi hade en uppläggning i utskottet som öppnade för olika alternativ
            i Sjuk- och arbetsskadeberedningens arbete när det gäller just
            karensdag och nivåer. Men tyvärr sprang en väldigt hård ekonomisk
            verklighet i fatt oss i slutet på mars, och förslagen från regeringen
            blev skarpare på grund av det statsfinansiella läget och uppgörelsen
            med Centerpartiet. Det är faktiskt sådant som händer, och vi i
            socialförsäkringsutskottet kan ju inte styra över den ekonomiska
            utvecklingen.
          </note>
          <note>
            Ulla Hoffmann för fram synpunkter vad gäller förtidspensionering
            och önskemål om att vi där skall arbeta på flera fronter, och
            jag kan naturligtvis inte annat än att instämma i det hon säger.
            Att ta bort äldrereglerna är en del, och de andra åtgärder som
          </note>
          <note>
            Ulla Hoffmann räknade upp är naturligtvis också oerhört viktiga
            i det sammanhanget.
          </note>
          <note>
            Anf. 85 ULLA HOFFMANN (v) replik
          </note>
          <note>
            Fru talman! Jag tyckte att jag gjorde det ganska klart i mitt
            inledningsanförande att jag varken är besviken eller bitter utan
            att jag är arg över den behandling som direktiven har fått. Vi
            är många partier som anser att de här direktiven till Sjuk- och
            arbetsskadeberedningen inte skall snävas in. Men i och med en
            överenskommelse med Centern bryr sig Socialdemokraterna inte om
            det.
          </note>
          <note>
            Det finns en mängd sittande utredningar, bl.a.
          </note>
          <note>
            HSU 2000, för vilka utskottet begränsar direktiven genom att
            säga att läkemedelskostnaderna skall höjas på ett visst sätt och
            att vi inte längre skall ha det ena eller det andra. Utredningar
            och kommittéer tillsätts och man tycker att de skall arbeta i
            lugn och ro, men i själva verket får de inte arbeta i lugn och
            ro. De kan inte arbeta förutsättningslöst.
          </note>
          <note>
            Anf. 86 Statsrådet ANNA HEDBORG (s)
          </note>
          <note>
            Fru talman! Sverige har väl utbyggda socialförsäkringar, som
            skyddar medborgarna från inkomstbortfall vid sjukdom, ålderdom
            och i samband med att man får barn. Dessa socialförsäkringar fungerar
            i huvudsak väl. Genom deras konstruktion har man kunnat uppnå
            målen, både rättvisa och samhällelig effektivitet.
          </note>
          <note>
            Vi har trots detta föreslagit vissa betydelsefulla förändringar
            av trygghetsförsäkringarna. Det främsta motivet till förändringarna
            är att vi måste komma till rätta med budgetunderskottet. Det är
            genom att sanera statsfinanserna som vi kan göra oss oberoende
            och återställa politikens och demokratins handlingskraft.
          </note>
          <note>
            För att kunna uppnå detta mål kan vi inte bara öka skatter och
            avgifter, utan vi måste också göra nedskärningar i transfereringarna.
            När vi gör nedskärningar och förändringar är det viktigt att vi
            gör dem på rätt sätt. I vårt förslag har vi valt att sänka ersättningarna
            i socialförsäkringarna med 5 %. Hade vi haft råd att behålla en
            80-procentig ersättning hade det naturligtvis inneburit en bättre
            försäkring. Men också
          </note>
          <note>
            75 % är ett försvarligt inkomstskydd, väl jämförbart med pensionsnivåerna.
          </note>
          <note>
            Ett viktigt skäl för förändringar har varit att lägga en stabil
            grund för försäkringens olika grenar, så att den kan klara de
            påfrestningar som de ekonomiska konjunkturernas svängningar medför.
            Ett annat skäl har varit att bringa ordning och reda i den snårskog
            av olika ersättningsnivåer som de senaste årens förändringar har
            inneburit.
          </note>
          <note>
            I besparingstider är det, som sagts tidigare, extra viktigt att
            inte förstöra grundprinciperna bakom systemet. För att kunna bygga
            stabila försäkringar måste hela befolkningen få sin sociala trygghet
            från de allmänna systemen. Det kräver att vi följer inkomstbortfallsprincipen.
          </note>
          <note>
            Som ett alternativ till en generell sänkning av ersättningen
            har Miljöpartiet, kds och Centern i motioner föreslagit att man
            skall ge upp inkomstbortfallsprincipen och övergå till modeller
            som i större utsträckning är baserade på grundtrygghet. Skälet
            till detta, menar dessa partier, är att man skulle få en rättvisare
            ekonomisk fördelning av de ekonomiska bördorna. På kort sikt kan
            det stämma, men på längre sikt skulle det få långtgående negativa
            konsekvenser för trygghetsförsäkringarna. Enbart grundtrygghet
            skulle för stora grupper innebära att de för sin egen trygghet
            skulle bli beroende inte som i dag av vad de betalar till den
            allmänna försäkringen utan av vad de inte betalar dit utan till
            sin egen försäkring. Trycket att minimera den allmänna försäkringen
            och den genomsnittliga finansieringen skulle snabbt öka.
          </note>
          <note>
            Med allmänna statliga försäkringar kommer alla medborgare att
            dela på kostnaden för individer med höga risker. Risken att bli
            sjuk eller arbetslös varierar kraftigt mellan individer och också
            mellan sociala klasser, kön och olika näringsgrenar. I system
            där privata avtals- eller företagsförsäkringar står för en stor
            del av försäkringsskyddet kommer de med högre risk att få betala
            markant mycket högre premier. Resultatet blir intressant nog att
            ju mer av sin trygghet höginkomsttagarna får från den allmänna
            försäkringen, desto jämnare blir slututfallet.
          </note>
          <note>
            I länder där man har valt inkomstbortfallsförsäkringar fördelar
            man de statliga resurserna på ett till synes mer ojämlikt sätt
            än i länder med grundtrygghetsmodeller och behovsprövade system.
            Den s.k.
          </note>
          <note>
            utjämningsparadoxen består i att ju mer höginkomsttagarna får
            från de offentliga systemen, desto mer jämlika blir slututfallen.
            Som brukligt är upplöses paradoxen vid närmare betraktande. Skälet
            till att de stora systemen, som försäkrar också höginkomsttagarna,
            till slut leder till större jämlikhet är naturligtvis att med
            dessa behövs betydligt mindre av privata lösningar, som alltid
            har en ojämnare inkomstfördelning. Slutresultatet brukar också
            bli att de som har det sämst får ett bättre absolut utfall när
            alla är med och därmed försvarar det offentliga systemet, vilket
            påpekades av bl.a. Bo Könberg.
          </note>
          <note>
            Det som däremot är litet märkligt i Bo Könbergs sätt att reagera
            är att ju mindre intresserat av samverkan som representanter för
            Folkpartiet är, desto mer storvulna blir de i sina pretentioner
            på att vara de enda som försvarar inkomstbortfallsprincip och
            socialförsäkringar av gammal god svensk modell.
          </note>
          <note>
            Det är särskilt intressant att läsa de motioner som har väckts
            med anledning av kompletteringspropositionen. Man upptäcker då
            att Folkpartiet i själva verket inte har någonting emot att spara
            2 miljarder på nya SGI-beräkningar, vilket såvitt jag kan begripa
            är en större besparing än vad sänkningen till 75 % i sjukförsäkringen
            representerar. Det innebär rimligtvis exakt samma påfrestning
            när det gäller att faktiskt gardera för inkomstbortfall på ett
            annat sätt.
          </note>
          <note>
            Grundtrygghetssystem har också andra nackdelar.
          </note>
          <note>
            De skapar drivkrafter bort från arbete och undergräver därmed
            arbetslinjen. De drivkrafter som finns i det nuvarande systemet
            för människor att öka sina inkomster för att kunna få en bättre
            ersättning eller pension försvinner om ersättningen blir lika
            för alla.
          </note>
          <note>
            Fru talman! Vid sidan av de statliga försäkringarna spelar också
            avtalsförsäkringarna en betydelsefull roll för de försäkrade.
            Det gör de redan i dag. Ibland kan man av debatten tro att avtalsförsäkringar
            inte finns. I och med att vi nu har varit tvungna att minska ersättningarna
            har avtalsförsäkringarnas roll också kommit mer i fokus.
          </note>
          <note>
            Det är nu på sin plats att se hur samspelet mellan den allmänna
            och de avtalade försäkringarna fungerar. Uppfylls de krav på effektivitet
            och rättvisa som vi bör ställa på alla typer av försäkringar med
            de försäkringar vi har i dag? Finns det en rimlig samsyn mellan
            olika parter om vad man kan och inte kan och inte bör använda
            avtalsförsäkringar till? Om det finns en sådan samsyn bör det
            vara möjligt att släppa på de minskningsregler som i dag i praktiken
            begränsar parternas möjligheter att träffa överenskommelser.
          </note>
          <note>
            I det statsfinansiellt kärva läge som kan förutses under åtskilliga
            år framöver är det motiverat att ge arbetsmarknadens parter en
            möjlighet att avväga hur de vill använda ett utrymme för framtida
            försäkringsskydd respektive löner och direkt konsumtion.
          </note>
          <note>
            Det går, om man vill, att organisera tilläggsförsäkringar och
            avtalsförsäkringar så att de blir en bra andra försvarslinje med
            både rättvisa och effektiva villkor knutna till arbetslivet.
          </note>
          <note>
            Avsikten är att Sjuk- och arbetsskadeberedningen, som nu har
            fått sina nya direktiv, skall kunna erbjuda parterna en samtalsarena
            för samtal om principiella krav på avtalsförsäkringar. Däremot
            kan givetvis inte en statlig beredning utgöra själva förhandlingsorganisationen
            för avtalsförsäkringar.
          </note>
          <note>
            Beredningen skall också ta upp frågor om rehabilitering. Det
            är en mycket viktig fråga, nu när det har visat sig att de över
            50 i allt större utsträckning ställs utanför arbetsmarknaden.
            Vi måste ha en arbetsmarknad där man inte slås ut i tidiga år
            utan har möjlighet att arbeta så länge man kan. Det finns ett
            behov av att se över reglerna för förtidspension och andra trygghetssystem.
            Det är viktigt att vi har satt tidpunkten för avskaffandet av
            äldrereglerna till den 1 januari 1997, eftersom det också är viktigt
            att noga fundera över på vilket sätt det kan komma att drabba
            dessa grupper.
          </note>
          <note>
            Det är inte bara i vårt land som vi har många förtidspensionärer.
            Mellan 1960 och 1994 minskade andelen män över 60 år som fortfarande
            arbetade från över 80 % till 18 % i Holland, från över 70 % till
          </note>
          <note>
            18 % i Frankrike, från över 60 % till 12 % i Österrike.
          </note>
          <note>
            I det perspektivet är vi fortfarande ganska lyckligt lottade.
            I Sverige minskade under samma period andelen män över 60 som
            förvärvsarbetade från drygt
          </note>
          <note>
            80 % till knappt 58 %.
          </note>
          <note>
            Någonstans har alldeles uppenbart vår arbetsmarknad, vår arbetsmarknadspolitik
            och våra trygghetssystem ändå hållit tillbaka utslagningen. Ändå
            är vi med rätta mycket oroliga för utvecklingen också i vårt land.
          </note>
          <note>
            Vi vill tillbaka till full sysselsättning. Det är nödvändigt,
            både för samhällsekonomin i stort, för våra välfärdssystem och
            för människors möjligheter att skapa sig ett bra och självständigt
            liv. Jag är fullständigt övertygad om att det är samhällsekonomiskt
            lönsamt. Det stora flertalet av dem som nu ställs åt sidan på
            grund av ålder, funktionshinder eller nedsatt arbetsförmåga skulle
            kunna göra en värdefull insats om de fick chansen.
          </note>
          <note>
            Fru talman! Den svenska välfärdsmodellen har byggt på att en
            i internationellt perspektiv mycket stor andel av befolkningen
            är i förvärvsarbete och kan försörja sig själv. På det sättet
            har vi kunnat vara generösa mot dem som verkligen inte kan få
            eller ha ett arbete under längre eller kortare tid, såsom äldre,
            barn, sjuka, handikappade eller arbetslösa. Men detta kan vi bara
            hålla fast vid om man under större delen av sitt liv själv arbetar
            och är med och betalar för dem som måste stå utanför arbetsstyrkan
            under en period.
          </note>
          <note>
            Poängen med mycket av den omfördelning som äger rum i välfärdssamhället
            är just att vi vet att om någonting händer oss eller våra nära,
            kan vi lita på att hela samhället kommer att vara med och dela
            de ekonomiska bördorna av detta.
          </note>
          <note>
            När vi i dag måste göra vissa försämringar av trygghetsförsäkringarna
            är det inte för att undergräva tryggheten utan för att rädda sysselsättningen
            och därmed tryggheten och välfärdssystemet. Också när vi försämrar
            är det viktigt att vi försöker hålla fast vid de drag som har
            gjort den svenska modellen möjlig. Det är socialpolitiken som
            ger alla medborgare tillräckligt gott skydd om och när något händer.
            Det är det höga arbetskraftsdeltagandet och den låga arbetslösheten.
          </note>
          <note>
            Det är solidariteten med de svaga i samhället.
          </note>
          <note>
            Anf. 87 ROSE-MARIE FREBRAN (kds)
          </note>
          <note>
            replik
          </note>
          <note>
            Fru talman! Statsrådet Anna Hedborg använder uttrycket rättvisa
            för att känneteckna de socialförsäkringssystem som i dag är uppbyggda.
            Jag finner det litet märkligt att s-rättvisa tydligen är åt var
            och en efter prestation. Jag ser inte att man verkligen värnar
            om dem som har de lägsta inkomsterna.
          </note>
          <note>
            Jag tycker också att Anna Hedborg verkligen skjuter över målet
            när hon talar om enbart grundtrygghet och säger att ersättningen
            blir lika för alla, inte minst i beskrivningen av det system som
            vi har velat få utrett. Vårt system står inte alls för detta.
            Vårt system står för att samhällets skyldighet kan anses avta
            i takt med ökade inkomster samtidigt som den bör vara större än
            i dag för dem som har riktigt låga eller inga inkomster. Jag ser
            ingen fördelningspolitisk profil i den socialdemokratiska modellen.
          </note>
          <note>
            Anf. 88 Statsrådet ANNA HEDBORG (s)
          </note>
          <note>
            Fru talman! Jag försökte beskriva de mekanismer som brukar starta
            när man använder sig av t.ex. ett sjunkande tak eller ett brutet
            tak. Det som snabbt inträffar är att det på kort sikt alltid blir
            rätt att bara satsa på dem med lägst inkomster och ytterligare
            sänka taket. För allt större grupper blir det sant att ju mindre
            man betalar till det allmänna systemet desto bättre blir utfallet
            för egen del, eftersom man själv måste betala för den egna försäkringen.
            Om man tittar efter i verkligheten, empiriskt, är det i samhällen
            med sådana system som de som har det sämst också får det sämst.
          </note>
          <note>
            I verkligheten - empiriskt - är det i system som våra, där alla
            är med och där reglerna är likartade, som de som har det sämst
            får det bäst.
          </note>
          <note>
            Det är inte svårt att förstå om man funderar över vad som händer
            på litet sikt om man startar den typ av mekanism som t.ex. kds
            eftersträvar.
          </note>
          <note>
            Anf. 89 ROSE-MARIE FREBRAN (kds)
          </note>
          <note>
            replik
          </note>
          <note>
            Fru talman! Med tanke på den argumentering som statsrådet för
            är det ganska märkligt att Socialdemokraterna över huvud taget
            kan acceptera den arbetslöshetsförsäkring vi har, t.ex. Hur är
            det möjligt? Det högsta taket i den ligger ju vid 5,5 basbelopp.
            Vi föreslår inte nedtrappad ersättningsnivå förrän vi hamnar ungefär
            i det läget, nämligen vid 5 basbelopp.
          </note>
          <note>
            Hur kan ni då stå för den arbetslöshetsförsäkring som ni står
            för?
          </note>
          <note>
            Det är självklart att skillnaden mellan den som har den lägsta
            ersättningen och den som ser till att få den högsta, t.ex. genom
            tilläggsförsäkringar, kan bli större i ett annat system. Men hur
            kan verkligheten bli sämre för den som har den lägsta inkomsten
            och som får ett bättre skydd i och med vårt förslag? Är det bara
            i relation till andra man skall bedömas? Är det inte också viktigt
            att pengarna räcker till mjölken sista veckan i månaden?
          </note>
          <note>
            Anf. 90 Statsrådet ANNA HEDBORG (s)
          </note>
          <note>
            Fru talman! Kds har mycket retorik för sig när det gäller fördelningsfrågor.
            Priset tyckte jag ändå togs när Rose-Marie Frebran med darr på
            stämman talade om hur allvarligt det var att äldrereglerna skulle
            ändras utan att man visste vad man gjorde, tror jag uttrycket
            löd.
          </note>
          <note>
            Därtill hör att vi vet vad som händer om vi gör som kds vill
            göra. De vill nämligen avskaffa förtidspensionen från 61 års ålder.
            Det skall över huvud taget inte vara möjligt att vara sjuk och
            60 år i kds värld. Man skall tvingas gå i ålderspension med förtida
            uttag och för livet ha en sänkt ersättning med minst
          </note>
          <note>
            30 %.
          </note>
          <note>
            Det är verkligen att utsätta en i sammanhanget svag grupp för
            ganska hårda villkor. Det var det tidigare, i Pensionsarbetsgruppens
            liv, bara Ny demokrati som stod för.
          </note>
          <note>
            Anf. 91 BO KÖNBERG (fp) replik
          </note>
          <note>
            Fru talman! Jag noterade med tillfredsställelse att socialförsäkringsministern
            var litet mer beredd än utskottsordföranden att diskutera det
            som många upplever som den stora frågan för dagen, nämligen de
            försämrade socialförsäkringarna. Det är bra att vi får någon debatt
            om detta och att inte båda socialdemokratiska företrädarna flyr
            den debatten.
          </note>
          <note>
            När jag nu ändå nämnde utskottets ordförande kan jag säga att
            hon nämnde att frågan om matmomsen inte hade med socialförsäkringar
            att göra. Jag skall återkomma till det innan repliken är slut.
          </note>
          <note>
            Anna Hedborg noterade att det skulle vara trevligare med socialförsäkringar
            på 80 % i stället för
          </note>
          <note>
            75 %, om vi hade haft råd. Men hon har inte utvecklat varför
            vi inte har råd i en situation då hon har varit med om att föreslå
            denna riksdag att sänka matmomsen till en kostnad av 8-9 miljarder.
          </note>
          <note>
            Jag tvingas upprepa mig: Samtliga försämringar på barnbidrag,
            flerbarnstillägg och socialförsäkringarna finansierar knappt vad
            det kostar att sänka matmomsen. Att låtsas som man inte hade råd
            i det sammanhanget är verkligen inte att föra en seriös debatt.
          </note>
          <note>
            Socialförsäkringsministern tog också upp att vi från Folkpartiet
            sparar pengar jämfört med vad som görs i kompletteringspropositionen
            genom att föreslå att man skall räkna den genomsnittliga inkomsten
            de senaste 12 månaderna. Det är en korrekt beskrivning.
          </note>
          <note>
            Däremot hade hon fel vad gäller kostnaderna.
          </note>
          <note>
            Såvitt vi kan förstå kostar de försämringar i socialförsäkringarna
            som Anna Hedborg och hennes kolleger står för ungefär 4 miljarder,
            medan det andra förslaget kostar ungefär 2 miljarder. Dessutom
            tycker vi att det är en försäkringsmässigt mer korrekt uppläggning.
          </note>
          <note>
            Jag skulle framför allt vilja ha svar på de två frågor jag ställde
            som statsrådet inte besvarade under sitt
          </note>
          <note>
            15 minuter långa anförande. Det finns nu tillfälle i ett par
            repliker att svara på de frågorna.
          </note>
          <note>
            Anf. 92 Statsrådet ANNA HEDBORG (s)
          </note>
          <note>
            Fru talman! Jag tror nog att två miljarder i sjukförsäkringen,
            som SGI gäller, är väl så mycket som det som 75-procentarna representerar.
            Det återstår att få förklarat varför lägre ersättning på det ena
            sättet -
          </note>
          <note>
            precis lika spridd över gruppen - innebär systemskifte, medan
            en sänkning som är lika stor men som görs på ett annat sätt inte
            innebär systemskifte utan är en försäkringsmässigt godtagbar lösning.
            Det har jag inte förstånd nog att begripa.
          </note>
          <note>
            Så till frågan om 75-procentare och matmoms. Det är två olika
            frågor. Den förändring av försäkringarna till 75-procentsnivån
            som vi nu gör har att göra med att vi vill skapa säkerhet och
            trygghet inför nästa konjunkturnedgång, då vi inte kan se en utgiftsökning
            av det explosiva slag som vi har sett under senare tid.
          </note>
          <note>
            När det gäller matmomsen vill jag säga att man om man skall sänka
            skatterna skall göra det på ett sådant sätt att det lättar på
            trycket för många av de människor som har fått uppleva mycket
            stora påfrestningar genom den politik som har gjorts nödvändig
            på grund av den politik som den förra borgerliga regeringen förde.
            Det verkar som om den förra regeringen över huvud taget inte har
            något ansvar för den situation som har uppstått. Det är mycket
            märkligt.
          </note>
          <note>
            Det är viktigt att man väljer att lägga ut en skattesänkning
            så att de som har stor försörjningsbörda och stora matkostnader
            får den största sänkningen.
          </note>
          <note>
            Anf. 93 BO KÖNBERG (fp) replik
          </note>
          <note>
            Fru talman! Jag beklagar om det är så att statsrådet inte har
            velat sätt sig in i frågan om försäkringssystemets uppbyggnad
            så som det beskrives bl.a. i den tjocka ESO-rapport som togs fram
            förra sommaren.
          </note>
          <note>
            Jag rekommenderar den till läsning när det gäller önskemålen
            att utforma våra socialförsäkringar än mer försäkringsmässigt.
            Detta kan vi kanske återkomma till efter det att statsrådet har
            satt sig in i den frågan.
          </note>
          <note>
            I övrigt uppfattade jag att jag faktiskt fick svar på en fråga,
            nämligen min första. Den handlade om huruvida man nu har övergivit
            det man sade i valrörelsen för att hänvisa till partikongressen
            som sagt att man vill ha en 90-procentig nivå så fort man bara
            har råd.
          </note>
          <note>
            Nu får vi bekräftelse på att man har skaffat sig en ny bedömning
            - såvitt jag kan förstå efter valet - som innebär att man för
            framtiden behöver en 75-
          </note>
          <note>
            procentig nivå.
          </note>
          <note>
            Det stämmer med det jag sade i mitt inledningsanförande, nämligen
            att man från socialdemokratiskt håll i praktiken ansluter sig
            till den linje Moderaterna har drivit i många år och som Socialdemokraterna
            brukat skälla på Moderaterna för.
          </note>
          <note>
            Det är bra att vi får besked om det. Ansvaret får väljarna utkräva
            i nästa val, och socialdemokraterna får göra det på sina kongresser.
            Den delen är inte direkt en sak för oss andra.
          </note>
          <note>
            Vad gäller fråga nr 2 - den som handlade om avvägningen mellan
            att försämra socialförsäkringar och att spendera de pengarna och
            mer därtill på att sänka matmomsen - förstår jag inte riktigt
            svaret. Jag förstod inte heller när jag läste de två debattartiklar
            i gårdagens kvällstidningar som hade författats av två av statsrådets
            kolleger. Hur fördelningspolitiken ser ut på denna punkt går kanske
            inte att förklara för någon.
          </note>
          <note>
            Låt mig vad gäller beskrivningen av vad som händer på denna punkt
            bara citera den debattartikel som ordföranden för Socialdemokraterna
            i Norrtälje kommun, Lennart Allard, skrev i Expressen den 9 maj.
            Jag tycker inte att artikeln är speciellt polemisk, utan den beskriver
            ganska korrekt vad det handlar om: "- - -
          </note>
          <note>
            vreden växer på grund av den nyorientering av socialpolitiken
            som regeringen beslutat att genomföra. Den går ut på att ersättningen
            skärs ned till arbetslösa och sjuka för att betala sänkt matmoms
            för både hög- och låginkomsttagare."
          </note>
          <note>
            Det vore bra om statsrådet gjorde ett sista försök att tala om
            huruvida detta är god eller dålig fördelningspolitik.
          </note>
          <note>
            Anf. 94 Statsrådet ANNA HEDBORG (s)
          </note>
          <note>
            Fru talman! Problemet när det gäller frågan om vad vi har råd
            med är att vi dras med en synnerligen stor ryggsäck som innebär
            att frågan inte är särskilt aktuell under de närmaste åren. Under
            överskådlig tid och genom nästa konjunkturcykel har vi att förvalta
            en enorm statsskuld som numera uppgår till nära
          </note>
          <note>
            1 400 miljarder kronor. Den har mer än fördubblats under tre
            ynka år.
          </note>
          <note>
            Vare sig vi vill höja 75-procentsnivån eller inte under den närmaste
            tiden lär det vara svårt att ha råd med det.
          </note>
          <note>
            Det som då framstår som en möjlighet, och som också finns med
            som en möjlighet i det som Sjuk- och arbetsskadeberedningen skall
            resonera om, är att skapa ett utrymme för det som är den naturliga
            nästa försvarslinjen. Det är att parterna gör en avvägning av
            hur man kan använda ett löneökningsutrymme antingen till att lösa
            särskilt svåra problem när det gäller försäkringsfrågor eller
            till löneökning.
          </note>
          <note>
            Över huvud taget har matmomsen att göra med att det är trångt
            bland de pengar som för närvarande inte finns. Det finns stark
            konkurrens mellan offentlig konsumtion, de offentliga transfereringarna
            och den privata löneledda konsumtionen.
          </note>
          <note>
            Nu är nästa stora viktiga fråga att avtalsrörelsen måste i hamn
            på en tillräcklig kostnadsnivå och med en tillräcklig längd för
            avtalen för att skapa ytterligare stabilitet för att få investeringar
            och uppgång att ta fart. I det sammanhanget är också matmomsen
            en viktig fråga.
          </note>
          <note>
            Anf. 95 GULLAN LINDBLAD (m) replik
          </note>
          <note>
            Fru talman! Statsrådet Hedborg låter väldigt förnuftig när hon
            säger att vi inte kan fortsätta att höja skatter och avgifter.
            Det är bara det att det talet klingar väldigt falskt. Den socialdemokratiska
            regeringen har hittills höjt skatterna med ca 55 miljarder kronor.
          </note>
          <note>
            Det är den största skattechock som svenska folket har upplevt
            under decennier. Jag vill bara upplysa om detta. Dessutom har
            rader av egenavgifter de facto höjts.
          </note>
          <note>
            För Socialdemokraterna verkar det nu som att 75-
          </note>
          <note>
            procentsnivån är en tolererbar nivå inom socialförsäkringarna.
            Jag kan konstatera, som Bo Könberg säger, att ni tycks ha accepterat
            mycket av den moderata modellen. Välkomna in i högerburen! Det
            är bara det att vi har ett helt annat synsätt. Därutöver vill
            vi sänka skatterna och låta den enskilde ha möjlighet att skaffa
            egna försäkringar.
          </note>
          <note>
            Statsrådet Hedborg emellertid hyser väldigt stor tilltro till
            avtalsförsäkringar. Där vill jag utfärda en varning. Där delar
            jag faktiskt Ulla Hoffmanns uppfattning att det i förlängningen
            skulle kunna innebära att endast de som har anknytning till arbetsmarknaden
            är trygga. Det är viktigt att den enskilda individen känner den
            tryggheten, också genom ett eget engagemang för sin försäkring.
          </note>
          <note>
            Vad vilja socialdemokraterna? Jag fick inget svar av utskottets
            ordförande. Nu frågar jag statsrådet
          </note>
          <note>
            Hedborg: Vad vill ni egentligen? Handlar det bara om en omvändelse
            under galgen, eller har ni helt enkelt tänkt om?
          </note>
          <note>
            Anf. 96 Statsrådet ANNA HEDBORG (s)
          </note>
          <note>
            Fru talman! Det är alldeles riktigt att vi inte bara kan höja
            skatter och avgifter. Men vi kan heller inte bara sänka utgifter.
            För att vi skall få en rättvis fördelning av de bördor som budgetunderskott
            och statsskuld tvingar oss till är det nödvändigt att vi både
            skär i utgifter och höjer skatter och avgifter.
          </note>
          <note>
            Utgifterna går till gamla, sjuka och barnfamiljer.
          </note>
          <note>
            Det är särskilt märkbart på Socialdepartementets område. Det
            är omöjligt att det inte kommer att hända någonting i deras situation
            om man skall skära på utgifterna. Skall vi andra som inte är gamla,
            sjuka och inte är barnfamiljer vara med och betala är det skatter
            och avgifter det handlar om.
          </note>
          <note>
            Det är en mycket viktig del i det samlade programmet att skatter
            och avgifter, särskilt på kapital och särskilt för höginkomsttagare,
            finns med i det program som har som huvuduppgift att sanera statsfinanserna
            på ett sådant sätt att vi kan få en ekonomiskt trygg bas för trygghetssystemen.
            Ett uttryck som jag tyckte mycket om användes av Rune Backlund.
            Han sade att vi måste ha en ekonomi som gör tryggheten trygg.
            Det är ganska väl uttryckt vad socialdemokraterna vilja, till
            skillnad från det som vi fick i arv.
          </note>
          <note>
            Anf. 97 GULLAN LINDBLAD (m) replik
          </note>
          <note>
            Fru talman! Det är tacksamt att socialdemokraterna har kommit
            till ökad insikt om de ekonomiska realiteterna.
          </note>
          <note>
            Vem drabbar höjda skatter mest? Jo, låginkomsttagarna. Jag pryade
            för någon månad sedan hos
          </note>
          <note>
            SKTF, som sannerligen inte är någon moderat organisation. De
            berättade att deras medlemmar i dag gråter därför att skattehöjningarna
            innebär minst tusenlappen mindre i månaden för en låginkomsttagarfamilj.
          </note>
          <note>
            Det är inte den sortens fördelningspolitik som jag tycker att
            vi skall eftersträva om vi värnar om de svaga.
          </note>
          <note>
            Sedan har jag icke fått något besked på den fråga jag ställde
            om det ändå inte skulle finnas möjlighet att i Sjuk- och arbetsskadeberedningen
            ta upp en del av de positiva idéer som har kommit fram här i debatten.
          </note>
          <note>
            Här står att sjukersättningen skall uppgå till 75 % av förmånsgrundande
            inkomst, och det står också att det skall vara avtalsförsäkringar
            inom arbetsskadeområdet. Det står inte om några andra möjligheter.
          </note>
          <note>
            Det har visat sig att den här debatten har varit konstruktiv.
            Jag tycker att socialförsäkringsministern borde ta till sig detta
            och ge vidare utredningsdirektiv när vi nu ändå vet att utredningen
            håller på att utvidgas i och med att den också skall se över utgiftstak
            och annat. Från socialförsäkringsutskottets ledamöter tycks det
            inte finnas någon klar inriktning om vad man egentligen vill med
            försäkringarna.
          </note>
          <note>
            Anf. 98 Statsrådet ANNA HEDBORG (s)
          </note>
          <note>
            Fru talman! Skatterna drabbar inte mest låginkomsttagare, Gullan
            Lindblad. Poängen med skatter är att de, om de är proportionella,
            ger ett högre belopp för en höginkomsttagare. Det är naturligtvis
            än mer fallet om de inriktas på sådant som kapitalinkomster, aktieutdelningar
            och annat. Det kommer att drabba höginkomsttagarna.
          </note>
          <note>
            Däremot är det sant att skatterna drabbar alla, liksom utgiftsnedkärningar
            av den storleksordning som vi nu arbetar med. Det är det som är
            förklaringen till att vi har velat lägga tillbaka via momssänkningen,
            som ändå ger en trebarnsfamilj en lättnad med omkring 5 000 kr
            per år. Det återför en del till just de grupper som har svårast
            att klara sig i en situation som allmänt sett handlar om att fördela
            minus och inte plus.
          </note>
          <note type="speaker">
            Anf. 99 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Anna Hedborg säger att det är viktigt att göra nedskärningarna
            på rätt sätt. Det tycker Miljöpartiet också. Att göra försäkringarna
            mer likartade och samstämmiga, så att man har samma siffror för
            dem, tycker jag också är viktigt. Men vi i Miljöpartiet har som
            bekant en annan fördelningsprofil i vårt förslag om försäkringarna,
            där vi vill skydda de svaga.
          </note>
          <note>
            Det är ju inte så att de svaga inte drabbas i alla fall. Det
            görs andra inskränkningar på andra områden som gör att de ändå
            får nedskärningar. En nivå på
          </note>
          <note>
            75 % drabbar så hårt att det är många som inte kommer att kunna
            klara sig med de nedskärningarna. Jag undrar om Anna Hedborg har
            någon åsikt om hur många som slås ut i och med dessa nedskärningar.
          </note>
          <note>
            Finns det några tankar om hur de skall skyddas, och vad man skall
            göra åt det?
          </note>
          <note>
            När man går till socialnämnden får man nästan klä av sig naken
            innan man får socialbidrag. Man får inte behålla det eller det,
            och man måste göra sig av med det och det innan man kan få någon
            hjälp. Det går inte att säga att människor får gå till socialtjänsten
            och få pengar.
          </note>
          <note>
            Anf. 100 Statsrådet ANNA HEDBORG (s)
          </note>
          <note>
            Fru talman! Det finns en fråga som är den i särklass viktigaste
            när det gäller att klara låginkomsttagarnas situation, och det
            är sysselsättningen. Det som är allvarligt, och som gör att stora
            grupper i dag har stora problem och att vi har fler socialbidragstagare
            än tidigare, är minskad sysselsättning och arbetslöshet.
          </note>
          <note>
            Med politiken måste vi göra det nödvändiga för att med säkerhet
            kunna vända utvecklingen så att vi får en ökad sysselsättning.
            Lyckas vi inte med det kommer vi att befinna oss i en situation
            som verkligen kommer att innebära riktigt svåra påfrestningar,
            eftersom vi då inte kommer att ha några resurser att över huvud
            taget göra någonting åt det.
          </note>
          <note>
            Det är därför som vi lagt fram ett oerhört ambitiöst, och faktiskt
            även framgångsrikt, program. Den situation som skymtar redan nästa
            år, 1996, innebär att det i alla fall inte längre blir värre.
            Ränteutgifterna kommer inte längre att växa snabbare än ekonomin.
          </note>
          <note>
            Statsskulden stabiliseras på ett sådant sätt att vi inte genom
            ökade ränteutgifter hela tiden tvingas springa efter med antingen
            utgiftsminskningar eller skattehöjningar bara för att betala ökade
            improduktiva räntor.
          </note>
          <note>
            Allt det vi gör är viktigt just för de grupper som får betala
            det högsta priset, och det högsta priset är arbetslöshet.
          </note>
          <note type="speaker">
            Anf. 101 RAGNHILD POHANKA (mp)
          </note>
          <note>
            replik
          </note>
          <note>
            Fru talman! Jag håller med om att arbetslösheten är det största
            sociala problemet i Sverige i dag. Det är ingen tvekan om det.
            Det gäller också i många andra länder.
          </note>
          <note>
            Men vi menar att det är nya grupper som slås ut nu genom nerdragningen
            till 75 %, även de som kanske inte är arbetslösa,. Det gäller
            även sysselsättningen.
          </note>
          <note>
            Man har svårt att klara sig. Det finns många som inte har några
            marginaler, och de är alltför många.
          </note>
          <note>
            Sedan satsar man på arbetsskapande åtgärder där det är dyrt att
            skapa nya arbeten. Samtidigt finns det ett vårdbehov som är större
            i dag än tidigare i förhållande till antalet anställda. Det börjar
            ske misstag inom vården. Det är ganska billigt att behålla dessa
            människor i arbete. Man räknar med att det kostar
          </note>
          <note>
            1 000 kr i månaden. Nya jobb inom andra sektorer kan kosta kanske
            100 000 kr. Det finns olika grader där.
          </note>
          <note>
            Därför menar jag att det är viktigt att se till att människor
            inte kommer ner på en nivå på 75 %. Vi har föreslagit att nivån
            skall vara 80 % upp till den inkomst jag nämnde tidigare. Det
            skyddar dem som är i riskzonen från att slås ut.
          </note>
          <note>
            Anf. 102 Statsrådet ANNA HEDBORG (s)
          </note>
          <note>
            Fru talman! På den punkten kan man väl gissa att det spelar roll
            på vilken inkomst man ligger. Det har även i allra högsta grad
            att göra med hur ekonomin utvecklas. Det finns inga genvägar ur
            den här situationen. Det gäller att komma upp ur minskningen av
            den svenska rikedom som ligger alldeles bakom oss i historien.
            Under tre år tappade vi 6 % per capita i vår
          </note>
          <note>
            BNP jämfört med vad man gjorde i andra länder.
          </note>
          <note>
            Det är en otroligt vanskött lågkonjunktur som har försatt oss
            i en situation som innebär att vi nu tvingas att ta itu med budgetunderskottet
            på ett sätt som smärtar. Det är så.
          </note>
          <note>
            Vi för vår del är alldeles övertygade om att det är mycket viktigt
            att man bevarar den generella karaktären när man tvingas skära
            i t.ex. trygghetssystemen.
          </note>
          <note>
            Det gäller inkomstbortfallsprincipen och de höga taken - det
            som håller samman folket i samma system.
          </note>
          <note>
            Därmed skapar man lojalitet och solidaritet med systemet även
            på lång sikt. Man får inte starta den nedbrytande marschen mot
            ett system av ett helt annat slag som leder till mindre sammanhållning
            i det svenska samhället.
          </note>
          <note>
            Anf. 103 RUNE BACKLUND (c) replik
          </note>
          <note>
            Fru talman! Det känns litet störande att Anna
          </note>
          <note>
            Hedborg är så slarvig i beskrivningen av olika partiers förslag.
            Anna Hedborg vet mycket väl att vårt förslag när det gäller arbetslivsförsäkringen
            innehåller en grundpenning, men också en inkomstrelaterad del.
          </note>
          <note>
            De saker som vi har pekat på, och som också återfinns i de direktiv
            som ministern själv har lagt fram, är att det framför allt är
            två omständigheter i det nuvarande försäkringssystemet som skapar
            bekymmer. Den ena är att så stora grupper faktisk hamnar utanför
            försäkringen och ramlar mellan systemen. I
          </note>
          <note>
            vårt förslag har vi pekat på behovet av att få in ett grundpenningsystem
            och att kunna få en allomfattande försäkring som tar in de grupper
            som i dag ramlar vid sidan av. Det ingår ju i beredningens uppdrag
            att analysera den här situationen.
          </note>
          <note>
            Den andra är att få rehabiliteringsarbetet att fungera och att
            framför allt få en samverkan mellan olika system. Även på den
            här punkten tycker jag att de förändringar som har skett av direktiven
            är till det bättre. Här har man ju utvidgat och ser rehabiliteringsarbetet
            i ett betydligt större sammanhang.
          </note>
          <note>
            Men om man nu skall åstadkomma förbättringar på dessa punkter
            och få fler att ingå i systemet och klara rehabiliteringen måste
            resurserna frigöras någonstans inom systemet om man inte skall
            tillföra mer pengar. Då kommer den diskussion som vi tycker måste
            föras, nämligen var gränsen skall gå för det inkomstrelaterade
            systemet. Hur högt upp kan man gå?
          </note>
          <note>
            Vi har bara konstaterat att det inte finns mer pengar att tillföra.
            Då måste man kapa i toppen för att få loss pengar till att göra
            något i botten av systemet och förbättra rehabiliteringsarbetet.
          </note>
          <note>
            Jag tycker inte att man skall vara så tvärsäker i sitt vidhållande
            av att de nuvarande nivåerna måste vara exakt så för all framtid.
            Då tror jag att man låser in möjligheterna att göra något konstruktivt
            för att förbättra försäkringarna och göra dem mer robusta.
          </note>
          <note>
            Anf. 104 Statsrådet ANNA HEDBORG (s)
          </note>
          <note>
            Fru talman! Jag tror inte att jag har varit så hemskt slarvig
            i beskrivningen av vad de förslag om grundtrygghetssystem som
            har lagts på bordet innebär.
          </note>
          <note>
            Den fara jag ser när man anträder den väg som
          </note>
          <note>
            Centern, Miljöpartiet och kds gör är att man skapar en ny sorts
            logik i sättet att se på och angripa trygghetsfrågorna i samhället.
            Det är en logik som handlar om att fler och fler kan säga att
            för dem är det viktigaste att det offentliga systemet är så litet
            som möjligt. Den logiken har inte något absolut tak eller någon
            absolut botten. Har man accepterat den logiken tenderar den faktiskt
            att verka år efter år. Så småningom kommer den att verka mot ett
            helt annat system.
          </note>
          <note>
            Sedan kan vi vara överens om att vi skall titta på vad som händer
            för de grupper som riskerar att hamna illa till, bl.a. beroende
            på svårigheter att komma in på arbetsmarknaden i dag, och vad
            det kan tänkas betyda.
          </note>
          <note>
            Å andra sidan är det inte riktigt sant att färre och färre omfattas
            av försäkringarna i allmänhet. I själva verket är det fler och
            fler av de arbetslösa som faktiskt omfattas av a-kasseförsäkringen.
            Fler och fler av dem som blir föräldrar har en föräldrapenning
            utöver grundpenningen osv. Detta ser litet olika ut. Det är litet
            oförklarat när det gäller antalet nollklassade i sjukförsäkringen.
            Men vi skall titta på det i Sjuk- och arbetsskadeberedningen.
          </note>
          <note>
            Det är självfallet viktigt att veta precis vad som händer och
            vad som eventuellt beror på att nya stora arbetslöshetstal också
            skapar nya verkligheter i försäkringarna.
          </note>
          <note>
            Anf. 105 RUNE BACKLUND (c) replik
          </note>
          <note>
            Fru talman! Jag tycker att det är bra att ministern nyanserar
            sig något på dessa punkter. Det är uppenbarligen så att andelen
            nollklassade i sjukförsäkringen har ökat. Det är ett växande problem.
            Det innebär ju att just den delen av försäkringen inte längre
            omfattar så stora grupper som man ursprungligen hade tänkt sig.
          </note>
          <note>
            För oss är det mycket viktigt att försöka få till stånd en försäkringsmodell
            som innebär att vi har med hela svenska folket i försäkringen
            och att vi kan göra insatser för att undvika att människor blir
            fast i försäkringen. Rehabiliteringssynsättet ligger mycket djupt
            i vår arbetslivsförsäkring. Det är viktigt för oss att försöka
            få människor att lämna systemet och bara behöva utnyttja det under
            en kortare tid.
          </note>
          <note>
            Sedan tycker jag att det inte går att komma i från att det finns
            en begränsning av hur stora resurser man har att utnyttja om man
            inte avser att höja skattetrycket eller avgiftstrycket kraftigt.
            Skall vi få loss resurserna för den del som ligger i botten måste
            det tas någonstans. I så fall är det i toppen av systemet som
            man får plocka loss pengar om man inte kraftigt skall öka behovet
            av skattehöjningar eller avgiftshöjningar eller återigen börja
            lånefinansiera saker och ting. Det tror jag inte att någon av
            oss är intresserad av.
          </note>
          <note>
            Sedan kan jag inte låta bli att göra en reflexion över debatten
            så som den har pågått tidigare när det gäller de olika ersättningsnivåerna.
          </note>
          <note>
            Det tycks vara så att man här i kammaren har glömt bort att vi
            bara för något år sedan uppenbarligen ansåg det helt acceptabelt
            att långtidssjuka skulle leva på 70-procentsnivån. Med den uppgörelse
            som
          </note>
          <note>
            Centerpartiet och regeringen nu kommit fram till höjs nivån faktiskt
            till 75 %. Det har inte bara skett försämringar utan också förbättringar,
            och jag tycker att det skall komma fram också i denna debatt.
          </note>
          <note>
            Anf. 106 Statsrådet ANNA HEDBORG (s)
          </note>
          <note>
            Herr talman! De exakta orsakerna till att andelen nollklassade
            i sjukförsäkringen har ökat är fortfarande relativt oförklarade.
            En mycket starkt bidragande orsak är dock en regelförändring som
            innebär att man inte behöver anmäla sin inkomst förrän man blivit
            sjuk och behöver ersättning. Det finns därför en stor grupp som
            inte anmäler sin inkomst. Det kan vara åtminstone en ganska stor
            del av förklaringen.
          </note>
          <note>
            Det är vidare sant att man måste ta inkomster från något håll,
            men det finns faktiskt en möjlighet att hämta inkomster ur som
            är bättre än någon annat i sammanhanget, och det är ur ökad sysselsättning.
            Det är den oslagbara källan, egentligen den enda stabila och varaktiga,
            som därtill just nu tryter. Det är det som är vårt problem. När
            vi talar om kris och om budgetunderskott är det egentligen arbetslöshet
            som vi talar om. Det är arbetslösheten som är krisen.
          </note>
          <note>
            Väldigt många av de problem som vi resonerar om skulle faktiskt
            lösas på ett sätt som inte ens behövde utlösa några stora debatter
            om ökade skatter, om vi kan utöka välfärdens bas. Välfärdens bas
            kan aldrig vara något annat än sysselsättning.
          </note>
          <note>
            En av de riktigt viktiga frågor som vi då har framför oss är
            allas vår syn på äldre arbetskraft och hur vi gör det möjligt
            att bland oss ha arbetskamrater som inte bara är 35-åriga, 110-procentiga
            män utan barn, utan som faktiskt är vanliga människor, som t.o.m.
          </note>
          <note>
            kan vara litet äldre. Vi måste lära oss att se fördelarna också
            med de egenskaper som människor utvecklar med tid och erfarenhet.
          </note>
          <note>
            Anf. 107 ULLA HOFFMANN (v) replik
          </note>
          <note>
            Fru talman! Jag delar Anna Hedborgs uppfattning att den stora
            krisen är arbetslösheten. Jag gick arbetslös två och ett halvt
            år innan jag kom in i riksdagen, och det föranleder mig att kommentera
            frågan om äldre arbetskraft. Alla vi som är äldre kan ju inte
            hamna i riksdagen.
          </note>
          <note>
            När vi diskuterar socialförsäkringarna säger statsrådet att det
            är de som håller samman folket. Hon säger också att Centern, Miljöpartiet
            och Kristdemokraterna har gått in på en annan väg. Har inte statsrådet
            någon som helst förståelse för att det finns personer som anser
            att också socialdemokratin nu har gått in på den vägen?
          </note>
          <note>
            Statsrådet säger att 75 % är en bra nivå. Ja, 75 %
          </note>
          <note>
            av vad? 75 % av 260 000 kr kan vara en bra nivå, men 75 % av
            120 000 kr är en väldigt låg nivå.
          </note>
          <note>
            I budgetpropositionen sade statsrådet att det är mycket viktigt
            att det skall gå att leva på den lägsta nivån. För många, framför
            allt kvinnorna, kommer det inte att gå.
          </note>
          <note>
            Jag håller med om att tilläggsförsäkringar alltid har funnits,
            men man lägger med det här betänkandet och detta beslut större
            vikt vid dessa försäkringar. Jag uppskattar att man tänker se
            till att de som inte omfattas av kollektivavtal ändå skall få
            någon form av skydd, men det kommer helt klart att bli sämre.
          </note>
          <note>
            Den generella välfärden har byggt på att alla arbetar, och då
            kan man vara generös. Men nu har man inte råd att vara generös,
            och därför sänker man matmomsen. Jag skall nu inte starta en ekonomisk
            debatt, men det är t.ex. inte nedskärningar i socialförsäkringssystemen
            som ökar den inhemska efterfrågan.
          </note>
          <note>
            Att sänkningen av matmomsen skulle kompensera för nedskärningar
            i svux, svuxa, a-kasseersättningar, sjukförsäkringar och barntillägg
            liksom även i andra avseenden är bara en illusion.
          </note>
          <note>
            Anf. 108 Statsrådet ANNA HEDBORG (s)
          </note>
          <note>
            Fru talman! Nej, socialdemokratin har inte gått en annan väg
            Ulla Hoffmann. Vi har av omständigheterna tvingats att bli snålare
            och att ha en snävare och smalare allmän inkomstbortfallsförsäkring
            på en nivå som är i lägsta laget. Det är dock fortfarande en enhetlig
            inkomstbortfallsförsäkring, som kommer att kunna bestå, och vi
            kommer att kämpa för denna inkomstbortfallsförsäkring, som är
            vår typ av allmän socialförsäkring.
          </note>
          <note>
            Det vore naturligtvis hycklande att påstå något annat än att
            det blir ett större utrymme för tilläggsförsäkringar av olika
            slag, om ersättningsnivån går ned.
          </note>
          <note>
            Det ger sig så att säga av matematiken. Då är det viktigt att
            också det som träder in som försvarslinje nummer två är rättvist
            och effektivt.
          </note>
          <note>
            Det finns möjligheter att genom avtalsförsäkringar med stora
            riskutjämningsgrupper och lika villkor för olika grupper åstadkomma
            en andra försvarslinje som både är rättvis och effektiv. Det förutsätter
            att man är något så när överens på arbetsmarknaden om hur man
            vill använda avtalsförsäkringar. Vi skall också ta reda på om
            man är det. Det är angivet som en ram för
          </note>
          <note>
            Sjuk- och arbetsskadeberedningens arbete. Men det måste ändå
            vara en ganska naturlig ståndpunkt - även om det svider i var
            och en av oss inför vad som riskerar att hända, om de starka roffar
            åt sig - att parter skall få chansen att på detta sätt försöka
            lösa sina medlemmars problem, om de tar sitt ansvar och om de
            hittar utrymme för det.
          </note>
          <note>
            Anf. 109 ULLA HOFFMANN (v) replik
          </note>
          <note>
            Fru talman! Jag har inte ändrat uppfattning om den väg som jag
            tycker att socialdemokratin är inne på vad gäller socialförsäkringssystemen
            och den generella välfärden. Jag uppskattar dock statsrådets uppriktighet
            och hennes oro i frågan om tilläggsförsäkringar.
          </note>
          <note>
            Jag delar oron för att de starka kommer att roffa åt sig, så
            att vi närmar oss det som jag kallar det tyska systemet.
          </note>
          <note>
            Jag skulle vilja veta hur statsrådet tänker bevaka att det här
            inte kommer att inträffa och vilka möjligheter statsrådet tror
            att hon har som politiker och statsråd att förhindra det. Den
            generella välfärdens vänner
          </note>
          <note>
            - jag vill utnämna mig till en av dem - kommer att följa detta
            mycket noga.
          </note>
          <note>
            Anf. 110 Statsrådet ANNA HEDBORG (s)
          </note>
          <note>
            Fru talman! Också jag tillhör den generella välfärdens vänner.
            Min förhoppning är likaså att tillräckligt många av parternas
            representanter gör det. Jag tror i alla fall att ganska stora
            grupper, både bland arbetsgivare och bland fackliga organisationer,
            tycker att det är relativt naturligt att sociala villkor är likadana,
            oberoende av vilken grupp man tillhör.
          </note>
          <note>
            Jag tycker också att det är ganska praktiskt att man tar med
            sig sina sociala förmåner och att människor inte låses in på den
            enskilda arbetsplatsen. Det är mig inte heller främmande att den
            allmänna moralen i samhället och mellan parterna skulle kunna
            vara sådan att man kan överlåta åt fria svenska arbetsmarknadsparter
            att föra förhandlingar om avtalsförsäkringar som är både rättvisa
            och effektiva.
          </note>
          <note type="speaker">
            Anf. 111 MARGIT GENNSER (m)
          </note>
          <note>
            Fru talman! Jag har nu lyssnat på debatten under tre timmar.
            Man har i den använt orden "kostnad" och
          </note>
          <note>
            "kostnadsutveckling" på samma abstrakta och diffusa sätt som
            man i den allmänna debatten brukar använda ordet marknad. Siffror
            har helt lyst med sin frånvaro.
          </note>
          <note>
            Jag tänker nu bryta mot den socialpolitiska konvenansen och ägna
            mig åt siffror. Ur dessa kommer jag att försöka dra vissa slutsatser
            om hur man på ett fördelaktigare sätt kan hushålla med knappa
            resurser, så att alla får det bättre.
          </note>
          <note>
            Svårigheterna att få ekonomisk kontroll över socialförsäkringarna
            har varit allmänt omvittnade, och det är inte förvånande. Läs
            bara proposition nr 100
          </note>
          <note>
            bil. 6! Statsrådet konstaterar där att det har skett en oroväckande
            utveckling av försäkringskostnaderna för läkemedel. Allt hon säger
            är att det är oroväckande.
          </note>
          <note>
            Vad är egentligen oroväckande i det här hänseendet?
          </note>
          <note>
            Jag skall försöka att belysa det.
          </note>
          <note>
            Den totala läkemedelsförsäljningen ökade 1994
          </note>
          <note>
            jämfört med 1993 med 11 % räknat i apotekens utförsäljningspriser.
            Ökningen var ungefär 1,5 miljarder på en totalförsäljning av 15,8
            miljarder 1994. Vad innefattar de siffrorna? Det är tre komponenter:
          </note>
          <note>
            1. hela försäljningen till allmänheten mot recept, patientavgiften
            inräknad,
          </note>
          <note>
            2. försäljningen av egenvårdsläkemedel, som staten inte har med
            att göra, och
          </note>
          <note>
            3. läkemedel inom slutenvården, som landstingen skall betala.
          </note>
          <note>
            Läkemedelsförsäkringen betalar endast läkemedel mot recept. Alltså
            bör vi endast se på siffror som berör den försäljningen. Den uppgick
            till ca 12,2
          </note>
          <note>
            miljarder 1994 mot 10,8 miljarder 1993. Ökningen var 13 %, det
            låter mycket.
          </note>
          <note>
            Vad berodde den här ökningen på? Vi kan inte bara titta på själva
            ökningen. Har priserna ökat? Nej, försäljningspriserna har faktiskt
            minskat för receptförskrivna läkemedel. De var 1,3 % lägre 1994
            än 1993, trots att 60 % av de här läkemedlen var importerade.
          </note>
          <note>
            Samtidigt hade vi andra effekter. Försäljningen av dyrare och
            mer avancerade läkemedel, rensat från volym- och prisförändringar,
            hade ökat med 10 %, och volymen som sådan hade ökat - det har
            vi sett av antalet recept - med 5 %. Men ser vi på sålda förpackningar
            var ökningen bara 3 %. Kort sagt, här kan vi dra några slutsatser.
          </note>
          <note>
            Riksförsäkringsverkets prisförhandlingar har, skulle jag vilja
            säga, varit mycket framgångsrika.
          </note>
          <note>
            Trots att kronan under ganska kort tid deprecierats med kanske
            30 % har priserna mellan 1993 och 1994
          </note>
          <note>
            sjunkit med 1,3 %, med en importandel som ligger på drygt 60
            % av hela konsumtionen. Denna utveckling var väl inte oroväckande?
            Den var verkligen glädjande.
          </note>
          <note>
            Hur kan vi då förklara ökningen? Det finns tre komponenter här
            också.
          </note>
          <note>
            1. Försäljningen till slutenvården fortsatte att minska med nästan
            5 %. Det berodde på två saker.
          </note>
          <note>
            Den ena var att ÄDEL-reformen fortfarande hade effekt. Vi hämtade
            hem patienter från landstingen till kommunerna. Effekten på läkemedelsökningen
            var att kommunerna satte patienterna i eget boende, och då fick
            läkemedelsförsäkringen betala läkemedelsräkningen. Den andra är,
            och det är egentligen mycket mer glädjande, att man trots allt
            har kunnat stänga mycket av slutenvården på grund av kortare medelvårdstider
            och färre antal vårdplatser.
          </note>
          <note>
            Den ena frågan man skall ställa sig här är: Har man tagit hem
            rationaliseringsvinsterna? Den andra frågan är naturligtvis: Har
            man tagit hem pengarna från kommunerna, som först fick pengar
            genom skatteväxling med landstingen?
          </note>
          <note>
            2. Sjukdomspanoramat har ändrats. Befolkningen har blivit äldre.
            Det är på sitt sätt kanske inte så roligt.
          </note>
          <note>
            Det behövs alltså mer läkemedel, möjligtvis också dyrare läkemedel.
            Dessutom har vi fått nya, dyrare läkemedel. Det är också en kostnadseffekt
            i ena ändan. Vi känner alla till Losec. Vi har inte så många blödande
            magsår mer. Vi behöver inte göra magsårsoperationer. Magsårspatienterna
            behöver inte ligga på sjukhus. De har kortare sjukskrivningsperioder.
            En sjukdom som tidigare hade kroniska drag är av mer akut slag.
            Detta är faktiskt en effektivisering.
          </note>
          <note>
            De ökade läkemedelskostnaderna är alltså inte bara oroväckande,
            de har en positiv ekonomisk sida. Vi får snabbare bot, högre livsvärde
            för dem som råkar bli sjuka och vi behöver mindre antal sjukhusplatser.
          </note>
          <note>
            Jag tycker att vi bör hålla detta i minnet också.
          </note>
          <note>
            3. Siffrorna behöver skärskådas ytterligare. När vi säljer de
            mer potenta, avancerade läkemedlen till högre priser påverkar
            det absolut inte distributionsarbetet. Hanteringskostnaderna är
            exakt desamma om vi säljer en burk Losec som om vi säljer en ask
            Magnecyl. Redovisning, inköp, lagerhantering, etikettering, etc.,
            är exakt desamma. Svinnkostnaderna bärs av industrin.
          </note>
          <note>
            Apoteksbolaget har mycket låga räntekostnader.
          </note>
          <note>
            Sitt utförsäljningspris får Apoteksbolaget fram genom pålägg
            på inköpspriset. Pålägget består av en procentmarginal som är
            lika hög för läkemedel med högt som med lågt pris, i alla fall
            i stort sett. Apoteksbolaget får således en extra marginal i kronor
            räknat, eller rått uttryckt en extra vinst beroende på att läkemedelsindustrin
            har varit så duktig och forskat fram nya, bra och effektiva läkemedel.
            Det tycker jag inte är särskilt rättvist.
          </note>
          <note>
            Det vittnar inte heller om ekonomisk klokskap hos dem som bestämmer
            i staten, att man inte direkt ser till att Apoteksbolagets marginaler
            dras ner. Jag skulle vilja säga att en tredjedel till 50 % av
            statens kostnadsökningar, som är ungefär 1,5 miljarder i läkemedelsförmåner,
            egentligen inte är så högt, eftersom patientavgiften kommer till.
            Det skulle man ha kunnat dra in från Apoteksbolaget.
          </note>
          <note>
            Tillbaka till ordet oroväckande. Att läkemedelskostnaderna ökar
            behöver alltså inte vara oroväckande. Att kostnaden för läkemedelsförmånen
            ökar kan vara oroväckande. Det beror litet grand på hur det ser
            ut. Men jag tycker att man här skall komma ihåg att nya produkter
            erfarenhetsmässigt ger besparingar på
          </note>
          <note>
            2-3 gånger genom mindre kostnader för behandlade sjukdomar, sjukförsäkring,
            sjukvård och genom produktivitetsförbättringar inom näringslivet.
          </note>
          <note>
            Att vi måste göra nya och strängare avvägningar mellan vad staten
            och enskilda betalar är vi väl ganska ense om trots allt. Men
            innan vi höjer egenavgifterna - och det är kraftiga höjningar
            som föreslås i vårbudgeten - borde vi ta det politiska ansvaret
            och dra ner kostnaderna just där de är för höga.
          </note>
          <note>
            Apoteksbolagets marginalsättning måste skärpas.
          </note>
          <note>
            Och på tal om alla höga direktörslöner är självfallet även den
            som finns på Apoteksbolaget litet stötande, fyra gånger en normal
            generaldirektörslön.
          </note>
          <note>
            Naturligtvis kan subventionen när det gäller läkemedelsförmånen
            skärpas, men jag måste säga att jag tycker att det är utmanande
            om man inte tar ut även de överkostnaderna på annat håll innan
            man låter detta drabba gamla och betalningssvaga.
          </note>
          <note>
            Jag tycker att det är synd att utskottet inte vågat beakta de
            två moderata motionerna. Vårt förslag om ett höjt högkostnadsskydd
            är mycket mindre drastiskt än det förslag som kommer att behandlas
            i riksdagen, som innebär att vi höjer avgifterna till 160 plus
            60 kr.
          </note>
          <note>
            En patient som behöver fem olika läkemedel måste alltså betala
            460 kr och ett läkararvode som antagligen har kommit till innan.
          </note>
          <note>
            Det är inte kostnaden, utan ofta likviditeten som är problem
            för patienterna. Det har alltid de erfarna socialdemokratiska
            ledamöterna i socialförsäkringsutskottet brukat framhålla. Därför
            tror jag faktiskt att vår väg var vettigare. Men det är en politisk
            viljeinriktning.
          </note>
          <note>
            Den sens moral som jag vill dra av det jag har sagt här är att
            en rättvis politik måste börja i ordentliga analyser av så grå
            ting som kostnader, kostnadsutveckling, produktmix, marginaler,
            osv. Först då kan politiken bli klok, rättvis och paradoxalt nog
            ha genomtänkta sociala avvägningar.
          </note>
          <note>
            Strängt, okänsligt, det är väl vad man säger. Nej, jag tror inte
            det. Jag tror att det är ganska förnuftigt och omtänksamt, även
            om det inte är insmickrande.
          </note>
          <note>
            För att inte spilla tid på voteringar har jag inget yrkande.
            Jag har bara en önskan, och det är att man mer ofta i socialpolitiska
            sammanhang fick höra litet mer om siffror, litet mindre om positiva
            signaler. Jag har lyssnat mycket noggrant under den här förmiddagen.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            TU22 Storstadsöverenskommelserna
          </note>
          <note>
            Mom. 1 (Dennisöverenskommelsens genomförande)
          </note>
          <note>
            1. utskottet
          </note>
          <note>
            2. res. 1 (c, v)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            44 röster för res. 1
          </note>
          <note>
            16 röster för res. 2
          </note>
          <note>
            250 avstod
          </note>
          <note>
            39 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            250 röster för utskottet
          </note>
          <note>
            54 röster för res. 1
          </note>
          <note>
            7 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 72 m, 21 fp, 10 kds
          </note>
          <note>
            För res. 1: 23 c, 20 v, 11 mp
          </note>
          <note>
            Avstod: 2 fp, 2 mp, 3 kds
          </note>
          <note>
            Frånvarande: 14 s, 8 m, 4 c, 3 fp, 2 v,
          </note>
          <note>
            5 mp, 2 kds
          </note>
          <note>
            Ragnhild Pohanka (mp) anmälde att hon avsett att rösta nej men
            markerats vara frånvarande.
          </note>
          <note>
            Mom. 2 (utökad garantiram för Dennisöverenskommelsen)
          </note>
          <note>
            1. utskottet
          </note>
          <note>
            2. res. 3 (c, v, mp)
          </note>
          <note>
            Votering:
          </note>
          <note>
            251 röster för utskottet
          </note>
          <note>
            59 röster för res. 3
          </note>
          <note>
            2 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 20 fp, 13 kds
          </note>
          <note>
            För res. 3: 23 c, 1 fp, 20 v, 15 mp
          </note>
          <note>
            Avstod: 2 fp
          </note>
          <note>
            Frånvarande: 14 s, 9 m, 4 c, 3 fp, 2 v,
          </note>
          <note>
            3 mp, 2 kds
          </note>
          <note>
            Ragnhild Pohanka (mp) anmälde att hon avsett att rösta nej men
            markerats vara frånvarande.
          </note>
          <note>
            Mom. 3 (tredje spåret)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            270 röster för utskottet
          </note>
          <note>
            34 röster för res. 4
          </note>
          <note>
            10 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 69 m, 22 c, 18 fp, 1
          </note>
          <note>
            v, 1 mp, 13 kds
          </note>
          <note>
            För res. 4: 1 c, 1 fp, 19 v, 13 mp
          </note>
          <note>
            Avstod: 1 s, 4 m, 4 fp, 1 mp
          </note>
          <note>
            Frånvarande: 14 s, 7 m, 4 c, 3 fp, 2 v,
          </note>
          <note>
            3 mp, 2 kds
          </note>
          <note>
            Mom. 4 (Göteborgsöverenskommelsen)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Kammaren biföll utskottets hemställan med acklamation
          </note>
          <note>
            Mom. 5
          </note>
          <note>
            Kammaren biföll utskottets hemställan.
          </note>
          <note>
            UU19 Nedrustning
          </note>
          <note>
            Mom. 7 (global kärnkraftsavveckling)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            277 röster för utskottet
          </note>
          <note>
            35 röster för res. 5
          </note>
          <note>
            37 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 73 m, 23 c, 23 fp,
          </note>
          <note>
            13 kds
          </note>
          <note>
            För res. 5: 20 v, 15 mp
          </note>
          <note>
            Frånvarande: 16 s, 7 m, 4 c, 3 fp, 2 v,
          </note>
          <note>
            3 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU17 Godkännande av överenskommelse mellan
          </note>
          <note>
            Sverige och Finland om avgränsning i Ålands hav och norra Östersjön,
            m.m.
          </note>
          <note>
            Kammaren biföll utskottets hemställan.
          </note>
          <note>
            UU18 Ändringar i lagen (1991:341) om strategiska produkter
          </note>
          <note>
            Kammaren biföll utskottets hemställan.
          </note>
          <note>
            SFU10 Socialförsäkring -- inriktning och anslag
          </note>
          <note>
            Mom. 1 (inriktningen avseende förändringar i sjukoch föräldraförsäkringarna)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 2 (fp)
          </note>
          <note>
            4. res. 3 (v)
          </note>
          <note>
            5. res. 4 (mp)
          </note>
          <note>
            6. res. 5 (kds)
          </note>
          <note>
            Förberedande votering 1:
          </note>
          <note>
            15 röster för res. 4
          </note>
          <note>
            13 röster för res. 5
          </note>
          <note>
            286 avstod
          </note>
          <note>
            35 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            21 röster för res. 3
          </note>
          <note>
            15 röster för res. 4
          </note>
          <note>
            276 avstod
          </note>
          <note>
            37 frånvarande
          </note>
          <note>
            Kammaren biträdde res. 3
          </note>
          <note>
            Förberedande votering 3:
          </note>
          <note>
            23 röster för res. 2
          </note>
          <note>
            21 röster för res. 3
          </note>
          <note>
            267 avstod
          </note>
          <note>
            38 frånvarande
          </note>
          <note>
            Kammaren biträdde res. 2
          </note>
          <note>
            Förberedande votering 4:
          </note>
          <note>
            73 röster för res. 1
          </note>
          <note>
            23 röster för res. 2
          </note>
          <note>
            218 avstod
          </note>
          <note>
            35 frånvarande
          </note>
          <note>
            Kammaren biträdde res. 1
          </note>
          <note>
            Ställdes res. 1 mot utskottet
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 5 (fördjupad prövning av rätt till sjukpenning och kompletterande
            utredning)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            262 röster för utskottet
          </note>
          <note>
            14 röster för res. 8
          </note>
          <note>
            29 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 72 m, 23 c, 22 fp, 3
          </note>
          <note>
            kds
          </note>
          <note>
            För res. 8: 14 mp
          </note>
          <note>
            Avstod: 19 v, 10 kds
          </note>
          <note>
            Frånvarande: 19 s, 8 m, 4 c, 4 fp, 3 v,
          </note>
          <note>
            4 mp, 2 kds
          </note>
          <note>
            Mom. 27 (värdesäkring)
          </note>
          <note>
            1. utskottet
          </note>
          <note>
            2. res. 20 (c)
          </note>
          <note>
            Votering:
          </note>
          <note>
            221 röster för utskottet
          </note>
          <note>
            23 röster för res. 20
          </note>
          <note>
            70 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 5 m, 23 fp, 20 v, 15 mp, 12
          </note>
          <note>
            kds
          </note>
          <note>
            För res. 20: 23 c
          </note>
          <note>
            Avstod: 1 s, 68 m, 1 kds
          </note>
          <note>
            Frånvarande: 14 s, 7 m, 4 c, 3 fp, 2 v,
          </note>
          <note>
            3 mp, 2 kds
          </note>
          <note>
            Mom. 48 (anslag till Förtidspensioner)
          </note>
          <note>
            1. utskottet
          </note>
          <note>
            2. res. 33 (m)
          </note>
          <note>
            3. res. 34 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av andre vice talmannen medgav kammaren att att socialförsäkringsutskottets
            betänkanden
          </note>
          <note>
            SfU17, SfU18, SfU14, finansutskottets betänkande
          </note>
          <note>
            FiU18, skatteutskottets betänkanden SkU30, SkU37
          </note>
          <note>
            och SkU38 samt kulturutskottets betänkanden KrU27
          </note>
          <note>
            och KrU29 fick avgöras i ett sammanhang efter avslutad debatt.
          </note>
          <note>
            8 § Socialförsäkringsfrågor
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU17
          </note>
          <note>
            Socialförsäkringsfrågor (prop. 1994/95:197)
          </note>
          <note type="speaker">
            Anf. 112 MARGIT GENNSER (m)
          </note>
          <note>
            Fru talman! I SfU17 behandlas några smärre lagstiftningsfrågor.
          </note>
          <note>
            Till att börja med föreslår regeringen att en arbetsmarknadsavgiften
            på 2,2 % av avgiftsunderlaget skall införas även för personer
            med inkomster av annat förvärvsarbete, dvs. den grupp av personer
            som betalar egenavgifter. Samtidigt föreslås att sjukförsäkringsavgiften
            sänks för samma grupp av personer.
          </note>
          <note>
            Detta är en följdändring till en av regeringens s.k.
          </note>
          <note>
            återställare i höstas. Den avsåg avskaffandet av den obligatoriska
            arbetslöshetsförsäkring som vi tycker att man skall ha. Det är
            över huvud taget förvånande att den typ av skydd som gäller arbetslöshet
            enligt socialdemokratiskt statut måste knytas till facket - eller
            det är kanske inte så förvånande. Alla har ju sina särintressen,
            som bekant.
          </note>
          <note>
            När det gäller den extremt höga fackanslutningen i
          </note>
          <note>
            Sverige intog vi andra plats på den tiden då det fortfarande
            var kommunistiska regimer i Östeuropa. Orsaken var naturligtvis
            arbetslöshetsförsäkringen, trots de uppluckringar som genomfördes
            under 1970- och
          </note>
          <note>
            1980-talen, då icke fackanslutna fick rätt att få fackligt reglerade
            försäkringar. Man kunde alltså gå till facket och säga att man
            inte längre ville vara med men att man ville vara försäkrad. Det
            var aldrig särskilt populärt. Och det var ingen bra lösning, men
            jag tror inte att jag närmare behöver gå in på varför det inte
            var särskilt bra. Det är därför som vi är konsekventa i förhållande
            till det yrkande vi hade i höstas om förändringen av arbetslöshetsförsäkringen.
            Vi har tagit till vana att inte begära votering så ofta. Jag yrkar
            därför inte bifall till den reservationen.
          </note>
          <note>
            Den andra frågan som jag skall kommentera gäller delpensionen.
            Det är också en ständigt återkommande bekant i socialförsäkringsutskottet
            och även här i kammaren. Det är kanske inte heller så underligt.
            Det är faktiskt en dyr pensionsform som egentligen är mycket dåligt
            motiverad. Den berör personer som tycker att det skulle vara trevligt
            att bara arbeta deltid och som får favören att få betalt för den
            andra deltiden genom en försäkring som andra människor får betala.
            Den enskilde får själv söka deltidspension, och genom att gå över
            till halvtid mister han mycket av sin lön.
          </note>
          <note>
            Vi föreslog en viss skärpning i lagstiftningen, men det var egentligen
            en anpassning till de regler som finns i arbetsrättslagstiftningen.
            Man skall ha arbetat minst i 180 dagar fördelade på fem månader
            under året innan man söker delpension. Det är inte ett särskilt
            hårt krav. Den tidigare skärpningen var inte heller så hård. Skillnaden
            var 75 dagar innan som var fördelade på fyra månader. Man kan
            fråga sig vilket som egentligen är det strängaste kravet.
          </note>
          <note>
            Vi anser att delpensionen bör avskaffas redan nu.
          </note>
          <note>
            Vi har i Pensionsarbetsgruppen diskuterat frågan, och då konstaterade
            vi att delpensionen åtminstone skulle avskaffas när den nya pensionsreformen
            träder i kraft på förmånssidan, just med tanke på statsfinanserna
            och på att det från socialförsäkringssynpunkt finns väldigt litet
            motivation för delpensionen. Men vi för ändå fram förslaget och
            menar att delpensionen bör omprövas. Vi får göra väldigt många
            andra mycket hårdare inskränkningar, och då kan det tyckas litet
            märkligt att man håller fast vid delpensionen.
          </note>
          <note>
            Frågan har blivit en symbol, och symboler är alltid väldigt svåra
            att rucka på. Jag har den principen att avtal alltid skall hållas.
            Ändå yrkar jag bifall till reservation 2, där man vill att regeringen
            skall påminnas om att här finns ett vettigt besparingsförslag
            att ta till ifall man vill undvika andra mycket strängare åtgärder.
            Jag yrkar därför bifall till reservation 2.
          </note>
          <note>
            Anf. 113 ROSE-MARIE FREBRAN (kds)
          </note>
          <note>
            Fru talman! "Det finns inga heliga kor längre" är ett vanligt
            uttryck i kommentarer till en mängd politiska beslut som fattats
            i de besvärliga besparingstider som vi nu upplever. Visst har
            många heliga kor slaktats. Men betänkandet vi nu behandlar bevisar
            att det fortfarande finns heliga kor kvar.
          </note>
          <note>
            Det är naturligtvis delpensionen jag syftar på. Socialdemokrater,
            centerpartister, vänsterpartister och miljöpartister är inte beredda
            att spara på delpensionen i nuvarande statsfinansiella läge.
          </note>
          <note>
            Det finns en överenskommelse mellan de tidigare regeringspartierna
            och socialdemokraterna om att delpensionen skall avskaffas i det
            nya ålderspensionssystemet. Men det är en orimlig hållning att
            avvisa en tidigareläggning av avvecklingen av delpensionen på
            grund av den överenskommelsen.
          </note>
          <note>
            Fru talman! Var och en som har tagit del av kompletteringspropositionen
            vet att den socialdemokratiska regeringen verkligen inte drar
            sig för tidigareläggningar. Många besparingar som regeringen aviserade
            i budgetpropositionen i januari har man bedömt annorlunda i vårbudgeten
            endast tre månader senare. I
          </note>
          <note>
            flera fall där besparingar föreslagits till 1 januari 1997
          </note>
          <note>
            har dessa ändrats till 1 januari 1996 eller t.o.m. till 1
          </note>
          <note>
            juli 1995.
          </note>
          <note>
            Det är mot den bakgrunden som jag tycker att det närmast är patetiskt
            att deltidspensionen omges med största möjliga tystnad. Utskottsmajoriteten
            hänvisar utan argumentering till ett beslut under riksmötet
          </note>
          <note>
            1993/94. Det statsfinansiella läget får motivera en mängd ingrepp
            på andra områden, men delpensionen
          </note>
          <note>
            - den heliga - får inte röras. Det är inte bara fråga om att
            socialdemokraterna är beredda att tidigarelägga en mängd förslag
            som man har aviserat i januari. I
          </note>
          <note>
            kompletteringspropositionen kommer dessutom nya icke tidigare
            aviserade förslag som slår hårt mot välfärden. Men här kan inget
            göras.
          </note>
          <note>
            Fru talman! Jag yrkar bifall till reservation 2 beträffande delpension.
            Det är för mig ett fullständigt självklart ställningstagande.
            Jag står dessutom bakom reservation 1. Jag tycker inte att jag
            behöver säga någonting utöver vad Margit Gennser har nämnt.
          </note>
          <note>
            Jag skall slutligen ta upp någonting som jag tycker är mycket
            positivt i utskottets betänkande. Det gäller det tillkännagivande
            som ett enigt utskott gör till regeringen med anledning av en
            kristdemokratisk och två socialdemokratiska motioner. Motionärerna
            föreslår en utökning av försöksverksamheten med en finansiell
            samordning mellan socialförsäkring och hälso- och sjukvård så
            att även arbetsmarknadsmyndigheterna kan ingå. Samarbetet mellan
            dessa sektorer kan leda till helhetsbedömningar som innebär såväl
            fördelar för den enskilde som ett mer effektivt användande av
            samhällets resurser. Det tillkännagivandet och tillstyrkandet
            av motionen tackar vi för.
          </note>
          <note>
            Anf. 114 SVEN-ÅKE NYGÅRDS (s)
          </note>
          <note>
            Fru talman! I detta betänkande har socialförsäkringsutskottet
            behandlat regeringens proposition 197
          </note>
          <note>
            samt ett antal motioner. Jag skall kort kommentera några saker
            i betänkandet.
          </note>
          <note>
            Regeringen föreslog i propositionen att bl.a. en arbetsmarknadsavgift
            på 2,2 % av avgiftsunderlaget införs för den som har inkomster
            av annat förvärvsarbete än anställning och som skall betala egenavgifter
            enligt lagen om socialavgifter. Samtidigt föreslogs att socialförsäkringsavgiften
            sänks med lika mycket för samma grupp. Majoriteten i utskottet
            har tillstyrkt förslaget. I reservation 1 ger Moderaterna, Centern,
          </note>
          <note>
            Folkpartiet och kds uttryck för en annan uppfattning och vill
            att förslaget avslås.
          </note>
          <note>
            Utskottet har också behandlat några motioner där man krävt en
            utvidgning av försöksverksamheten med finansiell samordning mellan
            socialförsäkring, socialtjänst, hälso- och sjukvård och arbetsmarknadsmyndigheterna.
            Det nya är att arbetsmarknadsmyndigheterna inte varit med i den
            tidigare försöksverksamheten. Efter ett framgångsrikt projekt
            som genomförts i
          </note>
          <note>
            Finspång har utskottet funnit att en utökning av samordningen
            bör prövas. Det är ett helt enigt utskott som föreslår att riksdagen
            som sin mening ger regeringen till känna att den vill att regeringen
            skall bereda frågan och återkomma till riksdagen med förslag.
          </note>
          <note>
            Moderaterna, Folkpartiet och kds hävdar i reservation 2 att delpensionsförsäkringen
            för nytillträdande skall avskaffas i förtid, nämligen 1998. Man
            bryter därmed den tidigare överenskommelse som träffades med anledning
            av det nya ålderspensionssystemet.
          </note>
          <note>
            Utskottsmajoriteten anser dock att riksdagen bör hålla fast vid
            den träffade uppgörelsen.
          </note>
          <note>
            Fru talman! Med det anförda föreslår jag att kammaren bifaller
            utskottets förslag i betänkandet och därmed avslår de två reservationerna.
          </note>
          <note>
            Anf. 115 MARGIT GENNSER (m) replik
          </note>
          <note>
            Fru talman! Jag vänder mig mot herr Nygårds uttalande att vi
            bryter mot överenskommelsen. Nej, vi bryter inte mot avtal. Men
            förhållandena har blivit litet annorlunda, och vi för fram förslaget
            för att regeringen skall tänka en gång till.
          </note>
          <note>
            Jag sade i mitt anförande att det är väldigt mycket symbolik
            i denna fråga. Jag orkar inte en gång vara indignerad över att
            man faktiskt prioriterar friska arbetsföra människor framför sådana
            som har det betydligt svårare när man gör avvägningar inom socialförsäkringen.
            Jag bara konstaterar, kanske litet cyniskt, att så fungerar ett
            väldigt hårt politiserat samhälle - tyvärr. Jag hade önskat att
            det hade sett annorlunda ut.
          </note>
          <note>
            Anf. 116 SVEN-ÅKE NYGÅRDS (s) replik
          </note>
          <note>
            Fru talman! Margit Gennser säger själv i sitt anförande att man
            går emot det man tidigare varit överens om. Det konstaterandet
            vill jag göra.
          </note>
          <note>
            När det gäller delpensionen undrar jag trots allt om det egentligen
            är av ekonomiska skäl som framför allt Moderaterna vill avskaffa
            den. Det kanske ändå är av ideologiska skäl. Vi vet faktiskt att
            Moderaterna tidigare gjort många försök att avskaffa vad jag anser
            vara en mycket fin reform. Jag har i alla fall en misstanke om
            att det är ideologiska skäl som ligger bakom.
          </note>
          <note>
            Anf. 117 MARGIT GENNSER (m) replik
          </note>
          <note>
            Fru talman! Jag tror inte att jag kan övertyga min kombattant,
            men det är faktiskt av ekonomiska skäl.
          </note>
          <note>
            När man har ekonomiska problem - jag tycker inte att de är obetydliga
            i Sverige i dag - tycker jag att man måste skära där det känns
            minst. Precis som jag i mitt förra anförande påpekade tycker jag
            även här att det är felaktigt, stötande, att man inte skär ner
            på Apoteksbolaget innan man skär ner på den gamla tantens budget
            när hon skall köpa medicin. Det är likadant här. Jag tycker att
            man måste skära ner på delpensionerna innan man skär ner på något
            annat. Hade vi haft gott om pengar hade detta inte varit något
            problem.
          </note>
          <note>
            Jag respekterar den överenskommelse som vi har fått. Och ni sitter
            ju i majoritet, så det är inga problem.
          </note>
          <note>
            Anf. 118 SVEN-ÅKE NYGÅRDS (s) replik
          </note>
          <note>
            Fru talman! Jag respekterar givetvis Margit Gennsers uppfattning,
            men mitt tvivel kvarstår fortfarande om vad som är anledningen.
          </note>
          <note>
            Att vi måste spara har vi diskuterat många gånger i denna kammare.
            Det är bara fråga om var man skall spara. Här har i alla fall
            mitt parti gjort den bedömningen att vi skall försöka slå vakt
            om delpensionen.
          </note>
          <note type="speaker">
            Anf. 119 PER LAGER (mp)
          </note>
          <note>
            Fru talman! Miljöpartiet de gröna har motionerat om behovet av
            att utreda möjligheterna att upprätta ett register över den samlade
            operationskapaciteten i landet för att därmed kunna minska operationsköerna
          </note>
          <note>
            - detta apropå sparandet.
          </note>
          <note>
            Nuvarande rutiner med långa sjukskrivningar inför operationer
            är ett slöseri med allmänna medel. Som exempel kan vi ta en patient
            som gått sjukskriven i ett år inför en diskbråcksoperation därför
            att hemlandstinget inte haft operationskapacitet. Samtidigt har
            sådan kapacitet varit ledig i den privata sjukvården.
          </note>
          <note>
            Hade det funnits ett register på all ledig kapacitet inom svensk
            sjukvård, kunde operationen ha skett inom en vecka eller fjorton
            dagar någon annanstans i landet. Man hade sparat stora summor
            åt staten men också, och kanske framför allt, besparat mycket
            onödigt mänskligt lidande.
          </note>
          <note>
            Vi har också, fru talman, i samma motion begärt att transfereringsmöjligheterna
            mellan sjukvården och försäkringskassan skall utredas. En vanlig
            operation, t.ex. en axeloperation där man avlägsnar en inflammerad
            slemsäck, kostar ca 15 000 kr, samtidigt som dagens väntetid inför
            en sådan operation kan kosta staten, genom försäkringskassan,
            75 000-100 000 kr, exklusive rehabiliteringstid efter operationen.
            En enkel operation som denna, utan väntetid, ger en vinst på ca
            60 000 kr plus vinsten på eventuellt uteblivna kostnader för läkemedel
            under tiden och samtidigt en förhöjd livskvalitet, som är närmast
            oskattbar, för den enskilda människan.
          </note>
          <note>
            I stället för en sjukskrivning i många dyrbara månader går försäkringskassan
            in och betalar operationen där den snabbast kan göras. Alla blir
            så att säga vinnare. Att få en patient behandlad och tillbaka
            i arbetslivet igen, så fort det är lämpligt och möjligt, måste
            vara ett självklart mål. Och transfereringssystemet behöver faktiskt
            inte vara krångligt.
          </note>
          <note>
            Till sist har vi i vår motion pekat på behovet av en bred etikdiskussion
            när det gäller prioriteringarna.
          </note>
          <note>
            Vårdgarantier för vissa operationer är svåra att hålla, särskilt
            med en sjukvård under hårda ekonomiska villkor och ständigt inbegripen
            i olika effektiviseringsåtgärder. Det är viktigt att få bort alla
            långa väntetider - och därmed också särskilda
          </note>
          <note>
            "gräddfiler" - för att spara mänskligt lidande och pengar.
          </note>
          <note>
            Fru talman! Jag vet att det pågår samordningsförsök, bl.a. i
            Stenungsund, som utskottet vill avvakta resultaten från. Man vill
            också förlänga försökstiden.
          </note>
          <note>
            Jag vet att de nya direktiven för Sjuk- och arbetsskadekommittén,
            som den nu kallas, innehåller sådana här frågor. Därför har vi
            ingen reservation och heller inget yrkande. Men jag har funnit
            det angeläget att påpeka vad vi anfört i motionen och lagt ett
            kort särskilt yttrande till betänkandet.
          </note>
          <note type="speaker">
            Anf. 120 SIGGE GODIN (fp)
          </note>
          <note>
            Fru talman! Regeringen föreslår, som det har sagts här, att en
            arbetsmarknadsavgift skall tas ut för inkomster på annat förvärvsarbete.
            Det här är ett led i den skatteväxling som regeringen hänger sig
            åt alltsedan den allmänna obligatoriska arbetslöshetsförsäkringen
            avskaffades.
          </note>
          <note>
            När arbetslöshetsförsäkringen avskaffades togs också egenavgiften
            bort. I stället höjdes egenavgiften till sjukförsäkringen i motsvarande
            mån. Eftersom sjukförsäkringen redan gick med stora överskott
            var det omöjligt att motivera en ökad egenavgift. Då sänktes arbetsgivaravgifterna
            för att dessa skulle kunna höjas på arbetsmarknadssidan.
          </note>
          <note>
            I regeringens direktiv till Sjuk- och arbetsskadekommittén, som
            den numera heter, sägs att försäkringen skall göras enklare och
            lättare att förstå. Jag vill då fråga: Är detta ett led i att
            förenkla sjukförsäkringen genom att manipulera med avgifterna?
          </note>
          <note>
            Är det inte i stället så, Sven-Åke Nygårds, att det är ett sätt
            att manipulera med försäkringstagarna? De som är anslutna till
            den fackliga a-kassan skall få intrycket att kostnaderna för arbetslösheten
            skall betalas av arbetsgivarna. Därmed upprätthålls också myten
            att arbetslösheten inte betalas av den enskilde.
          </note>
          <note>
            Folkpartiet liberalerna är anhängare av en obligatorisk arbetslöshetsförsäkring.
            Vi motsatte oss höstens återställare, och i konsekvens med detta
            motsätter vi oss också denna avgiftsväxling. Vi vägrar att delta
            i manipulerandet med väljarna - det får Socialdemokraterna sköta
            själva.
          </note>
          <note>
            Jag yrkar bifall till reservation 1, men Folkpartiet står självklart
            också bakom reservation 2, som handlar om avskaffandet av delpensionen.
            Vi har argumenterat så väl för den åtgärden att jag tycker att
            jag kan nöja mig med det som har sagts - kammaren känner ju sedan
            tidigare Folkpartiets åsikter i den frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            9 § Mottagande av asylsökande
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU18
          </note>
          <note>
            Mottagande av asylsökande (prop. 1994/95:206)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            10 § Tilläggsbudget - Flyktingmottagandet
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1994/95:SfU14
          </note>
          <note>
            Tilläggsbudget - Flyktingmottagandet (prop.
          </note>
          <note>
            1994/95:125 delvis)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            11 § Fastighetsförvaltning och statlig lokalförsörjning
          </note>
          <note>
            Föredrogs
          </note>
          <note>
            Finansutskottets betänkande 1994/95:FiU18
          </note>
          <note>
            Fastighetsförvaltning och statlig lokalförsörjning
          </note>
          <note>
            (prop. 1994/95:100 delvis)
          </note>
          <note type="speaker">
            Anf. 121 PER BILL (m)
          </note>
          <note>
            Fru talman! Jag vill inledningsvis yrka bifall till reservationen,
            som gäller mom. 10, av Sonja Rembo m.fl.
          </note>
          <note>
            I det här betänkandet behandlas vissa delar av budgetpropositionen,
            närmare bestämt Statens fastighetsverk och Lokalförsörjningsverket.
            Dessutom behandlas fyra motioner, varav tre är moderata och dessutom
            mycket bra motioner.
          </note>
          <note>
            Jag skall enbart prata om en av dessa motioner.
          </note>
          <note>
            Det är en motion där Carl Bildt m.fl., alla moderater, föreslår
            att riksdagen bemyndigar regeringen att sälja
          </note>
          <note>
            Vasakronan AB.
          </note>
          <note>
            Fru talman! Ett av de stora problemen i Sverige i dag är att
            samhället är i obalans. Det är en obalans som är så uttalad att
            många svenskar i dag tror att staten och samhället är samma sak.
            På område efter område har det offentliga tagit på sig uppgifter
            som tidigare hörde hemma i de två andra sfärerna, marknaderna
            och gemenskaperna. På det här sättet har staten trängt undan de
            andra två viktiga delarna, nämligen marknaden och gemenskaperna.
          </note>
          <note>
            Det var därför väldigt bra att den borgerliga regeringen mycket
            målmedvetet flyttade företag från staten till marknaden. Man återförde
            ett stort antal företag. Programmet var också framgångsrikt ur
            andra synvinklar. Det gav över 23 miljarder kronor till statskassan,
            och vi fick över 400 000 nya aktiesparare.
          </note>
          <note>
            Detta privatiseringsprogram har helt upphört sedan Socialdemokraterna
            tog regeringsmakten för drygt ett halvår sedan. Det är synd, därför
            att vi skulle kunna både minska budgetunderskottet och dessutom
            återföra många företag till den sfär där de hör hemma.
          </note>
          <note>
            Fru talman! Staten skall inte äga fastighetsbolag.
          </note>
          <note>
            Det skall privata bolag, på en öppen och konkurrensneutral marknad,
            göra.
          </note>
          <note>
            Trots att Vasakronan AB bara varit i gång i ca 15
          </note>
          <note>
            månader har verksamheten svällt. Förut var det ett antal specialfastigheter
            och kontorsfastigheter, men nu har man även ett dotterbolag, som
            skall verka inom affärsområdet teknisk konsultverksamhet.
          </note>
          <note>
            Det kan aldrig tillhöra statens huvuduppgifter att förvalta kontorsfastigheter
            och driva teknisk konsultverksamhet med skattebetalarnas pengar.
            Det leder enbart till att konkurrensen snedvrids i dessa två betydelsefulla
            sektorer av det svenska näringslivet.
          </note>
          <note>
            Det är därför av stor vikt att staten drar sig ur dessa sektorer,
            att näringslivet kan komma in och att man finner privata ägare
            som professionellt kan bedriva dessa verksamheter.
          </note>
          <note>
            Fru talman! Jag vill av nämnda skäl starkt förespråka att riksdagen
            beslutar i enlighet med reservationen och bemyndigar regeringen
            att sälja Vasakronan AB.
          </note>
          <note type="speaker">
            Anf. 122 LISBET CALNER (s)
          </note>
          <note>
            Fru talman! Ett enigt finansutskott har tillstyrkt regeringens
            förslag om fastighetsförvaltning och statlig lokalförsörjning
            för budgetåret 1995/96.
          </note>
          <note>
            Vi har också, som Per Bill sade, haft fyra motioner att ta ställning
            till, och jag skall berätta litet om dem.
          </note>
          <note>
            En av motionerna har kravet att Dämmans fyr i
          </note>
          <note>
            Kalmarsund skall bevaras och skyddas. Utskottet har talat med
            Fastighetsverket, som har hand om den förvaltningen, och fått
            veta att om det är så att fyren inte kan säljas till någon eller
            några som vill ta hand om den kommer Fastighetsverket att svara
            för underhållet och se till att den bevaras. Ett enigt utskott
            har därmed ansett att motionens krav har blivit tillgodosedda.
          </note>
          <note>
            I en motion anses att den statliga kulturpolitiken präglas av
            bristande förmåga att tillvarata människors engagemang för det
            svenska kulturarvet. Utskottet delar inte den uppfattningen, utan
            menar att det redan i dag finns olika möjligheter för stiftelser
            och stödföreningar och genom enskilda bidrag att finansiera och
            driva en verksamhet till fromma för det svenska kulturarvet.
          </note>
          <note>
            Till yttermera visso håller Kulturdepartementet på och behandlar
            en utredning som heter Att förvalta kulturmiljöer. Där finns det
            förslag och idéer som gör att vi ännu bättre skall kunna ta till
            vara de resurser, såväl personella som finansiella, som står till
            buds.
          </note>
          <note>
            En arbetsgrupp i departementet skall också arbeta med att diskutera
            hur stiftelseformen kan utnyttjas när det gäller icke-statliga
            kulturfastigheter. Även den motionens krav anser vi i utskottet
            vara tillgodosedda på det viset.
          </note>
          <note>
            Jag trodde kanske att Per Bill skulle prata mer än han gjorde
            om motionen om att tillgodose råvarubehoven för sågverken i Norrbottens
            inland. Jag vill understryka vad vi skriver i utskottets betänkande:
          </note>
          <note>
            När Fastighetsverket den 1 juli tar hand om den förvaltningen
            skall den avverkning och försäljning av skogsråvaran som utifrån
            bl.a. miljöpolitiska restriktioner är möjlig ske på affärsmässiga
            grunder. Vad utskottet här anfört innebär att även inlandssågverken
            i konkurrens med andra företag som efterfrågar skogsråvaror efter
            den 1 juli 1996 kommer att få möjlighet att utnyttja den råvarutillgången.
            Med det anser ett enigt finansutskott att syftet är tillgodosett.
          </note>
          <note>
            Så långt har vi varit överens i utskottet. Men när jag så kommer
            till den moderata motionen med krav om att regeringen skall få
            sälja Vasakronan går våra meningar isär. Moderaterna skriver i
            motionen att det inte finns något självändamål i ett statligt
            företagande.
          </note>
          <note>
            Må så vara, Per Bill. Men det finns heller inget självändamål
            i att sälja ut gemensam egendom, anser vi socialdemokrater.
          </note>
          <note>
            Vasakronan AB bildades på den borgerliga regeringens initiativ,
            och riksdagsbeslutet är daterat december 1992. Som Per Bill också
            sade har nu Vasakronans verksamhet 15 månader bakom sig, och bolaget
            har ägnat den tiden till att finna formerna för sin verksamhet
            och har lämnat sin första årsredovisning.
          </note>
          <note>
            Vasakronans uppdrag från ägaren, staten, är att som fastighetsföretag
            långsiktigt uppnå högsta möjliga avkastning på det egna kapitalet.
            Ca 90 % av Vasakronan AB:s hyresgäster är statliga myndigheter.
          </note>
          <note>
            Två stora kunder är Kriminalvårdsstyrelsen och Lantbruksuniversitetet.
          </note>
          <note>
            Politiska beslut skapar när de är som bäst förutsättningar för
            ett bra företagande och möjligheter till långsiktig utveckling
            och framförhållning, tycker jag.
          </note>
          <note>
            Att redan i dag fatta beslut om att sälja Vasakronan tycker inte
            vi socialdemokrater skulle vara i enlighet med de målen.
          </note>
          <note>
            I det rådande läget på fastighets- och aktiemarknaden tycker
            utskottets majoritet att en försäljning av
          </note>
          <note>
            Vasakronan AB saknar aktualitet. Dessutom kan vi läsa i årsberättelsen
            att bolaget ger en utdelning på sammanlagt 700 miljoner, vilket
            ägaren, staten, kan behöva i dag. Dessutom vet vi att regeringen
            håller på och ser över vilka principer som skall gälla vid försäljningen
            av statliga företag. Tills det arbetet är avklarat tycker inte
            jag att det i dag finns någon anledning att, som det står i reservationen,
            ge regeringen bemyndigande att sälja Vasakronan AB under mandatperioden.
          </note>
          <note>
            Fru talman! Jag yrkar bifall till finansutskottets betänkande
            nr 18 och avslag på reservationen.
          </note>
          <note type="speaker">
            Anf. 123 PER BILL (m)
          </note>
          <note>
            Fru talman! Jag tycker att motionerna har fått en bra utskottsbehandling;
            jag tycker att den har skett på ett konstruktivt sätt. Det enda
            område där vi skiljer oss åt är Vasakronan.
          </note>
          <note>
            Det är riktigt att den här professionaliseringen genomfördes
            under den borgerliga perioden. Bildandet av Vasakronan har gjort
            det hela betydligt bättre. Vi anser dock att tiden nu är mogen
            att ge regeringen möjligheter att när regeringen så vill sälja
            ut Vasakronan, och det behöver ju inte ske nästa vecka.
          </note>
          <note>
            Jag tror också att det är litet farligt att vi som politiker
            tror att vi kan förutsäga t.ex. fastighetspriser.
          </note>
          <note>
            Vi har hittills sett väldigt många tecken på att det är svårt
            att förutsäga sådana saker även för den som är mycket professionell
            och jobbar heltid med detta.
          </note>
          <note type="speaker">
            Anf. 124 LISBET CALNER (s)
          </note>
          <note>
            Fru talman! Just det, Per Bill, det skall ske på ett professionellt
            sätt och inte så som den borgerliga regeringen gjorde när den
            privatiserade - man fick t.o.m. kritik av revisorerna; när man
            sålde Celsius fick man exempelvis inte in det belopp som skulle
            ha kunnat tillföras statens kassa. Därför har den socialdemokratiska
            regeringen tillsatt en arbetsgrupp för att se om det finns statliga
            företag som vi vill sälja, så att det just i enlighet med Per
            Bills krav sker på ett professionellt och för staten bra sätt.
          </note>
          <note type="speaker">
            Anf. 125 PER BILL (m)
          </note>
          <note>
            Fru talman! Ibland när man lyssnar på socialdemokraternas diskussioner
            om att sälja ut statliga företag får man klart för sig att socialdemokraterna
            har fått för sig att staten alltid skall sälja på topp, dvs. den
            dag när aktien står högst. Det innebär automatiskt att man alltid
            skall se till att de som köper aktierna gör en dålig affär.
          </note>
          <note>
            Det stora privatiseringsprogram som genomfördes har fått kritik
            på en enda punkt, och den gällde Celsius. Celsius är i dag nere
            i en aktiekurs som ligger ganska nära utförsäljningsbeloppet.
            Det skedde en uppgång i aktien under ett kort tag, och nu är vi
            tillbaka igen.
          </note>
          <note>
            Det går inte att, som socialdemokraterna ofta gör, hävda att
            staten skall sälja ut exakt när man kan få ut flest kronor och
            att kursen sedan bara skall gå nedåt.
          </note>
          <note type="speaker">
            Anf. 126 LISBET CALNER (s)
          </note>
          <note>
            Fru talman! Till vad Per Bill sade nu sist har jag en kommentar:
            Det är ju inte underligt att statsskulden fördubblades under er
            regeringstid!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            12 § Kontrolluppgiftsskyldighet, m.m.
          </note>
          <note>
            Föredrogs
          </note>
          <note>
            Skatteutskottets betänkande 1994/95:SkU30
          </note>
          <note>
            Kontrolluppgiftsskyldighet, m.m. (prop. 1994/95:209)
          </note>
          <note type="speaker">
            Anf. 127 CARL FREDRIK GRAF (m)
          </note>
          <note>
            Fru talman! Betänkandet gäller dels frågan om en utvidgad kontrolluppgiftsskyldighet
            vid värdepappersförsäljning, dels förslag om återinförande av
            skatteflyktsklausulen. Låt mig inledningsvis säga något om kontrolluppgifterna.
          </note>
          <note>
            Deklarationsförfarandet bygger numera i stor utsträckning på
            kontrolluppgifter. Vi är överens om principen att kontrolluppgiftsskyldighet
            skall införas även för värdepapper. När det gäller andelar i fondbolag
            föreslås emellertid att kontrolluppgiften skall innehålla realisationsvinst
            eller -förlust i stället för, som vid aktieavyttringar, försäljningssumman
            minus kostnaderna. Vidare finns det ett förslag om att försäljningssumman
            skall beräknas enligt schablon.
          </note>
          <note>
            Förenklingsskäl talar i någon utsträckning för schablonmetoden,
            men det finns samtidigt en risk att deklaranten tar kontrolluppgiften
            för given. Det kan leda till överbeskattning. Jag menar alltså
            att deklaranten inte kommer att överväga möjligheten att räkna
            på de verkliga värdena. Störst är sannolikt denna risk framför
            allt för småsparare.
          </note>
          <note>
            Det hade enligt vår mening varit bättre att nu införa ett system
            för redovisningen, det faktiska försäljningsvärdet. Nu finns det
            risk för sammanblandning, eftersom det på vissa kontrolluppgifter
            kommer att anges en försäljningssumma, på andra den skattepliktiga
            vinsten eller förlusten, beroende på vad det är för typ av värdepapper
            som har avyttrats.
          </note>
          <note>
            Trots att det senare är uttryck för en vällovlig ambition att
            förenkla hanteringen, menar jag således att det hade varit bättre
            att hålla sig till ett system som är entydigt, för att minska
            risken för överbeskattning och för att skattekonsekvensen av ett
            agerande då blir tydligare. Härav följer våra två reservationer
            1 och 2.
          </note>
          <note>
            Betänkandets andra del är av stor principiell betydelse. Regeringen
            vill återinföra lagen om skatteflykt.
          </note>
          <note>
            Den avskaffades i december 1992. De skäl som då fanns för att
            avskaffa den kvarstår i dag. Främst handlar det om att lagen leder
            till bristande rättssäkerhet. Skatteflyktslagen innebär att enskilda
            människor inte alltid kan bedöma skattekonsekvenserna av olika
            rättshandlingar. Ända sedan lagen infördes 1980
          </note>
          <note>
            och senare skärptes har den kritiserats från rättssäkerhetssynpunkt.
            Principiellt är det otillfredsställande med denna typ av lagstiftning
            i svensk rätt. Inom andra områden ställs starka krav på att kunna
            förete bevis i rätten. Det är därför märkligt att just skatteområdet
            skall vara ett område där myndigheterna i visst avseende skall
            ges tolkningsföreträde i förhållande till den enskilde.
          </note>
          <note>
            Rättssäkerhetskommittén diskuterade i sitt betänkande från 1992
            olika rättssäkerhetsaspekter i allmänna termer. En viktig komponent
            är förutsägbarheten.
          </note>
          <note>
            Beslut skall stödja sig på i förväg kända rättsnormer.
          </note>
          <note>
            Frågan som följer på detta är för vem förutsägbarheten skall
            gälla. Alla medborgare kan kanske inte genom att läsa en lagtext
            dra slutsatser kring tillämpningen i ett visst fall. Men i ett
            sådant läge måste i alla fall jurister kunna göra det. Utredningen
            konstaterar att när det gäller befogenheter som avser ingrepp
            i de enskildas personliga eller ekonomiska förhållanden kan befogenheterna
            vid bristande precision upplevas som diskretionära.
          </note>
          <note>
            Vidare vill jag lyfta fram legalitetsprincipen, dvs.
          </note>
          <note>
            betydelsen av att myndighetsutövning endast får ske enligt i
            förväg meddelade föreskrifter. Denna princip är kopplad till retroaktivitetsförbudet.
            Analyserar man dessa olika rättssäkerhetsprinciperna närmare så
            kan man enligt min mening inte komma till någon annan uppfattning
            än att skatteflyktslagen inte kan anses uppfylla de krav som medborgarna
            kan ställa på rättssäkerhet.
          </note>
          <note>
            Detta tas felaktigt inte sällan av våra politiska motståndare
            till uttryck för att vår principiella inställning till rättssäkerheten
            skulle vara liktydigt med ett ointresse för kampen mot den ekonomiska
            brottsligheten. Detta är naturligtvis helt felaktigt. Jag vill
            erinra om att den förra regeringen har vidtagit en rad åtgärder
            just i syfte att nedbringa förekomsten av ekonomisk brottslighet.
            Vi kan också konstatera att de flesta partier, om inte alla, här
            i riksdagen har varit överens i viktiga frågor när vi har behandlat
            förslag från riksdagens revisorer beträffande ekonomisk brottslighet.
            Vi har också i andra sammanhang uppvisat en tämligen bred enighet
            i den här frågan. Det är naturligtvis bra, eftersom den är angelägen
            att driva fram. Jag vill ändå nämna att redan under den förra
            perioden fattade riksdagen beslut om anslag till skattemyndigheterna
            som var specialdestinerade att sättas in på de områden där man
            bedömde att man kan få bäst effektivitet när det gäller att minska
            skatteundandragandet.
          </note>
          <note>
            En klar och tydlig lagstiftning och rimliga skattesatser är avgörande
            komponenter när det gäller att komma till rätta med både den enskildes
            möjligheter att överblicka skattesystemet och benägenheten att
            betala skatt. Även av detta skäl är det olyckligt med de successiva
            höjningar av skatter som socialdemokraterna nu ägnar sig åt.
          </note>
          <note>
            Frågan om skatteflyktsklausulen har diskuterats vid ett flertal
            tillfällen i denna kammare de senaste åren. Enligt min mening
            har det kanske inte framkommit särskilt många nya argument. Skillnaden
            i principiellt avseende mellan partierna är väl kända.
          </note>
          <note>
            Jag avser därför inte att i mitt huvudanförande argumentera ytterligare
            kring denna fråga, även om det finns åtskilligt mer att säga.
          </note>
          <note>
            Av betänkandet framgår att socialdemokraterna avser att lägga
            fram ett nytt förslag i ett senare skede, och då finns det anledning
            att återkomma igen.
          </note>
          <note>
            Vi moderater står bakom samtliga moderata reservationer i betänkandet.
            För tids vinnande yrkar jag dock endast bifall till reservation
            nr 3 avseende mom.
          </note>
          <note>
            4.
          </note>
          <note type="speaker">
            Anf. 128 ISA HALVARSSON (fp)
          </note>
          <note>
            Fru talman! År 1980 antog riksdagen en generalklausul mot skatteflykt.
            Folkpartiet medverkade till den lagen. Den syftade till att komma
            till rätta med sådana transaktioner som innebär kringgående av
            skattelag. Villkoret för att lagen skulle kunna tillämpas var
            att ett s.k. omvägsrekvisit måste vara uppfyllt.
          </note>
          <note>
            Den skattskyldige skulle alltså ha använt sig av ett förfarande
            som med hänsyn till det ekonomiska resultatet - bortsett från
            beskattningen - framstod som en omväg i förhållande till det närmaste
            till hands liggande förfarandet. Den viktiga bestämmelsen framstod
            dock som alltför tandlös för den socialdemokratiska regeringen
            som såg till att omvägsrekvisitet avskaffades under 1983.
          </note>
          <note>
            Trots att det nu skulle bli lättare att ingripa mot s.k. skatteflykt,
            dvs. i och för sig tillåten skatteplanering som skett i strid
            mot skattelagstiftningens grunder, blev lagen ett misslyckande.
            Från Folkpartiets sida krävde vi att generalklausulen skulle slopas.
          </note>
          <note>
            Skatteflyktslagen upphävdes också fr.o.m. den 1 januari 1993
            på förslag av den förra borgerliga regeringen.
          </note>
          <note>
            En förutsättning för ett fungerande skattesystem är naturligtvis
            att det finns en tillfredsställande kontroll av skatteunderlaget.
            Det ligger i alla medborgares intresse att skattemyndigheterna
            har en hög ambition att motverka skattefusk och att man har förutsättningar
            att kunna beivra fusk i de fall det förekommer. Mot denna strävan
            står ibland den enskildes intresse av integritet och rättssäkerhet.
          </note>
          <note>
            En av de viktigaste principerna i vårt liberala frihetsarv är
            just rättssäkerheten. I rättssäkerhetens idé ligger att reglerna
            skall vara så fasta och klara att medborgarna kan förutse och
            förstå konsekvenserna av sina handlingar. Medborgarna skall ha
            förutsättningar att känna till var gränsen går mellan vad som
            är tillåtet och vad som är förbjudet och klart veta vilka sanktioner
            som blir aktuella om lagens bestämmelser överträds.
          </note>
          <note>
            Den tidigare generalklausulen var för det första så allmänt hållen
            att dess tillämpning i det närmaste var oförutsägbar för både
            de skattskyldiga och myndigheterna. Bristande förutsägbarhet är
            en från rättssäkerhetssynpunkt allvarlig brist, eftersom just
            denna oförutsägbarhet i lagstiftningen skapar en allmän oro och
            osäkerhet om vad som är tillåtet eller ej.
          </note>
          <note>
            För det andra gick klausulen knappast att tillämpa på grund av
            sin allmänna utformning.
          </note>
          <note>
            För det tredje kan det faktiskt starkt ifrågasättas om de betydande
            kostnaderna för att administrera generalklausulen stod i rimlig
            proportion till de skatteintäkter den kunde medföra för statsverket.
          </note>
          <note>
            Folkpartiet liberalerna har inget att invända mot att den av
            regeringen nu tillsatta kommittén prövar möjligheterna att utarbeta
            ett förslag till en ny lag mot skatteflykt. Utgångspunkten måste
            dock vara att den nya lagen i långt större utsträckning än den
            tidigare tillgodoser grundläggande rättssäkerhetskrav. Vår uppfattning
            är att statens beivrande av brott alltid måste ligga inom ramen
            för grundläggande rättssäkerhet. Skatteflyktslagen måste uppfylla
            kravet på förutsägbarhet.
          </note>
          <note>
            Den gamla skatteflyktslagen gjorde inte det, och därför yrkar
            vi avslag på förslaget att nu återinföra den.
          </note>
          <note>
            Fru talman! Jag yrkar bifall till reservation nr 3.
          </note>
          <note>
            Anf. 129 MICHAEL
          </note>
          <note>
            STJERNSTRÖM (kds)
          </note>
          <note>
            Fru talman! Beskattningssystemet bygger på kontrolluppgifter
            och uppgifter lämnade i självdeklarationerna. Uppgiftsskyldigheten
            och kontrollen av att den fullgörs är basen för en effektiv och
            likformig beskattning. Det är ett problem att inte samtliga skattepliktiga
            inkomster och reavinster som skall deklareras i Sverige verkligen
            redovisas i deklarationerna. Det är viktigt att skattemyndigheterna
            för att komma åt skattefusk har effektiva kontrollmöjligheter
            som är avvägda mot rimliga rättssäkerhetsgarantier. I propositionen
            föreslås en utvidgad kontrolluppgiftsskyldighet. Motiven är förståeliga,
            men det är inte rimligt att kräva en kontrolluppgiftsskyldighet
            som i många fall är tekniskt, praktiskt och formellt omöjlig.
          </note>
          <note>
            Uppgiftslämnande om reavinster och reaförluster på andra fonder
            än allemansfonder ställer helt andra krav än vad som gällt för
            allemansfonderna. Genom de olika restriktioner som gällt för dem
            har t.ex. inte andelar kunnat överföras genom benefika fång, dvs.
          </note>
          <note>
            gåvor. Avyttring har över huvud taget inte kunnat ske på annat
            sätt än genom inlösen av fondandelen hos fonden.
          </note>
          <note>
            Andra fondandelar omfattas inte av dessa restriktioner. En sådan
            kan således överlåtas genom i stort sett alla slags fång. Det
            gör det omöjligt för fondbolaget att med någon precision få rätt
            på de relevanta värden som skall ingå i genomsnittsberäkningen
            av det avdragsgilla anskaffningsvärdet.
          </note>
          <note>
            Problemet, som inte heller utskottsmajoriteten tycks ha förstått,
            är att om den enskilde inte känner till anskaffningsvärdet hur
            skall då institutet, dvs. banken eller fondbolaget göra det?
          </note>
          <note>
            Om fondbolagen skulle tvingas att i brist på annan uppgift ange
            en schablon för anskaffningsvärdet blir den med nödvändighet godtycklig.
            Är schablonen oförmånlig kommer de värden som räknats fram för
            kontrolluppgiftsändamål att sakna intresse. I de flesta fall kommer
            andelsägaren att tvingas använda de verkliga värdena för att uppnå
            en rättvis beskattning, vilket leder till att tilläggsuppgifterna
            kommer att uppgå till ett stort antal och i sin tur medföra att
            de förtryckta uppgifterna på deklarationsblanketten inte stämmer.
            Systemet kommer att kräva stora arbetsinsatser för såväl skattskyldiga
            som skattemyndighet.
          </note>
          <note>
            Det skulle vidare vara såväl oetiskt som i övrigt otillfredsställande
            för fondbolagen att genom kontrolluppgiften förleda andelsägarna
            att använda ett för dem oförmånligt värde. Risken är uppenbar
            att många uppfattar det angivna värdet som "det riktiga".
          </note>
          <note>
            Enligt min uppfattning bör frågan belysas ytterligare innan beslut
            fattas om kontrolluppgifter som anger skattepliktig reavinst eller
            avdragsgill reaförlust. En skyldighet att lämna kontrolluppgifter
            för avyttringar av detta slag bör i stället tills vidare utformas
            på ett sätt som motsvarar vad som nu föreslås beträffande aktier
            och andra finansiella instrument.
          </note>
          <note>
            Regeringen har i propositionen föreslagit att anskaffningsvärdet
            för fondandelar, utom andel i allemansfond, som förvärvats före
            den 1 januari 1996
          </note>
          <note>
            skall få beräknas till marknadsvärdet den 31 december 1992, en
            s.k. stickdag. Stickdagen föreslås få tillämpas tidigast vid 1997
            års taxering.
          </note>
          <note>
            Kristdemokraterna har i en motion föreslagit att de skattskyldiga
            får använda det förenklade anskaffningsvärdet redan under inkomståret
            1995, dvs. vid
          </note>
          <note>
            1996 års taxering. Det innebär att det verkliga anskaffningsvärdet
            skall användas för andelar som anskaffas efter den 31 december
            1994. Det är bra att utskottet har tillstyrkt motionen i denna
            del.
          </note>
          <note>
            Fru talman! Varje år förlorar samhället flera tiotals miljarder
            kronor på att konkurrensförhållanden snedvrids och olagliga förmögenhetsöverföringar
            sker genom ekonomisk brottslighet. Som medborgare drabbas vi indirekt
            genom uteblivna skatteintäkter, men som företagare drabbas man
            mer direkt. Hederliga företagare får det allt svårare i konkurrensen.
            Små och medelstora företag spelar en nyckelroll för att
          </note>
          <note>
            Sverige skall få nya arbetstillfällen och en ekonomisk utveckling
            som är nödvändig för att vi skall klara landets välfärd. Kristdemokraterna
            har förslagit flera åtgärder för att komma till rätta med den
            ekonomiska brottsligheten.
          </note>
          <note>
            Samtidigt som man bör arbeta på att få fram bättre metoder och
            system inom beskattningen för att motverka skatteundandragande
            och effektivisera kampen mot ekonomisk brottslighet är det mycket
            viktigt att inte rättssäkerheten vid beskattningen får stå tillbaka
            när nya åtgärder övervägs. Rättssäkerheten kräver regler som är
            så fasta och klara att medborgarna kan förutse och förstå konsekvenserna
            av sina handlingar och bedöma var gränsen går mellan vad som tillåtet
            och förbjudet.
          </note>
          <note>
            En helt felaktig och för ekobrottsbekämpningen missriktad åtgärd
            är att återinföra den tidigare s.k.
          </note>
          <note>
            skatteflyktslagen, som avskaffades för flera år sedan efter långvarig
            och kraftig kritik, bl.a. därför att den medförde svårigheter
            för den enskilde att förutse konsekvenserna av olika rättshandlingar
            och därför att den efter skattereformens genomförande knappast
            fyllde någon vettig funktion.
          </note>
          <note>
            Ett återinförande av denna generalklausul skulle innebära att
            viss lagstiftningsmakt i realiteten överförs från riksdagen till
            domstolarna. Domstolen dömer inte efter en detaljerad lag utan
            får skapa de regler den skall tillämpa i det enskilda fallet.
            Detta skapar rättsosäkerhet och en retroaktiv rättstillämpning
            som bryter mot västerländsk rättskultur.
          </note>
          <note>
            Regeringens planer på att återinföra generalklausulen mot skatteflykt
            inger stark olust i företagarkretsar. Skall företagen våga satsa
            på Sverige måste de ha klara och fasta spelregler.
          </note>
          <note>
            Sverige behöver en kraftig förstärkning av rättssäkerheten. En
            total översyn av rättssystemet för att garantera rättssäkerheten
            är nödvändig.
          </note>
          <note>
            Jag står bakom samtliga kristdemokratiska reservationer till
            betänkandet, men jag yrkar bifall endast till reservationerna
            nr 3 och 4.
          </note>
          <note type="speaker">
            Anf. 130 KARL HAGSTRÖM (s)
          </note>
          <note>
            Fru talman! I detta betänkande behandlas kontrolluppgiftsskyldighet
            vid avyttring av värdepapper m.m.
          </note>
          <note>
            samt återinförande av skatteflyktslagen. Jag vill redan nu yrka
            bifall till utskottets hemställan och avslag på reservationerna.
          </note>
          <note>
            I propositionen föreslås att skyldigheten att lämna kontrolluppgifter
            om reavinster och reaförluster på andelar i allemansfonder utsträcks
            till att omfatta även andra värdepappersfonder än allemansfonder.
            Kontrolluppgiften skall ta upp realisationsvinst eller realisationsförlust
            till den del som är skattepliktig eller avdragsgill.
          </note>
          <note>
            Vidare föreslås att en schablonmetod införs för inkomstberäkningen.
            För andel som har förvärvats före den 1 januari 1996 i annan värdepappersfond
            än allemansfond skall som anskaffningsvärde få användas marknadsvärdet
            den 31 december 1992.
          </note>
          <note>
            Avsikten är enligt propositionen att reglerna skall tillämpas
            fr.o.m. 1997 års taxering.
          </note>
          <note>
            Fru talman! Fondbolagens förening har hos utskottet förklarat
            att bankerna och samtliga fondbolag är beredda att fr.o.m. 1997
            års taxering lämna kontrolluppgifter om vinst eller förlust på
            grundval av de verkliga anskaffningsvärdena för fondandelar som
            förvärvats efter 1994. Tiden är däremot för kort för att skyldigheten
            skall kunna genomföras fr.o.m. 1996
          </note>
          <note>
            års taxering. Man säger sig kunna bistå sina kunder med tillräckliga
            uppgifter för 1996 års deklaration.
          </note>
          <note>
            Fru talman! Med det nu anförda anser utskottet att schablonregeln
            bör genomföras med verkan redan fr.o.m. 1996 års taxering och
            att den skall gälla för andelar som förvärvats före den 1 januari
            1995, i enlighet med vad som föreslås i motion Sk47, yrkande
          </note>
          <note>
            2.
          </note>
          <note>
            Kontrolluppgift om avyttring av aktier och andra finansiella
            instrument skall enligt propositionen lämnas av värdepappersinstitut
            om de skall upprätta avräkningsnotor beträffande vissa diskonteringspapper
            och aktiebyten m.m. Kontrolluppgiften skall avse ersättningen
            vid avyttringen efter avdrag för provision m.m. och uppgifter
            om de avyttrade värdepapperna.
          </note>
          <note>
            Vidare föreslås att kontrolluppgifter som enligt nuvarande regler
            skall lämnas beträffande vissa inlåningskonton eller fondpapper
            i utlandet förutom räntor skall innefatta även behållningen på
            kontot eller innehavet vid årets utgång och avyttringar under
            året.
          </note>
          <note>
            Utskottet vill för sin del framhålla att deklarationsskyldigheten
            förutsätter en korrekt redovisning av såväl realisationsvinster
            som realisationsförluster och att kontrollmöjligheterna behöver
            förbättras även i fråga om aktier och andra finansiella tillgångar
            som det här är fråga om. Propositionen har denna innebörd, och
            vad som har anförts i motionen utgör enligt utskottets mening
            inte tillräckliga skäl för att avstå från att genomföra förslaget.
          </note>
          <note>
            År 1980 infördes lagen om skatteflykt. Lagen, som var av tillfällig
            karaktär, skärptes 1982 och förlängdes senare i olika omgångar.
            Hösten 1992 upphävdes lagen, men den tillämpas fortfarande på
            rättshandlingar som har företagits under 1981-1992.
          </note>
          <note>
            Regeringen avser att tillkalla en kommitté för att utforma en
            ny lagstiftning mot skatteflykt. I avvaktan på resultatet av utredningens
            arbete föreslås i propositionen att den upphävda lagen återinförs
            med verkan fr.o.m. den 1 juli 1995 och med en teknisk justering.
          </note>
          <note>
            Den borgerliga regeringen angav, liksom motionärerna nu gör,
            rättssäkerhetsaspekten som skäl för att upphäva skatteflyktslagen.
            Det hävdades att lagen stärkte det allmännas ställning gentemot
            den enskilde på ett orimligt sätt och att den medförde svårigheter
            för den enskilde att bedöma skattekonsekvenserna av olika rättshandlingar.
          </note>
          <note>
            Propositionen grundar sig på uppfattningen att dessa skäl inte
            är hållbara. Utskottet instämmer i detta. Som anförs i propositionen
            har några negativa effekter av lagen inte kunnat bevisas. Utskottet
            delar regeringens uppfattning att lagen har haft en väsentlig
            preventiv funktion och har utgjort ett betydelsefullt redskap
            för att förhindra skatteflyktsförfaranden.
          </note>
          <note>
            Utskottet tillstyrker alltså propositionen.
          </note>
          <note type="speaker">
            Anf. 131 CARL FREDRIK GRAF (m)
          </note>
          <note>
            replik
          </note>
          <note>
            Fru talman! Låt mig i det korta replikskifte som jag nu har tillfälle
            till ägna mig åt skatteflyktsklausulen. När vi hade en hearing
            i skatteutskottet alldeles nyligen diskuterades också denna fråga,
            om än helt kort. Statssekreteraren Svante Öberg sade då att regeringen
            kommer att se över skatteflyktsklausulen, för den kanske inte
            är optimalt utformad i alla delar. Jag skulle vilja veta om Karl
            Hagström delar uppfattningen att skatteflyktslagen inte är optimalt
            utformad i alla delar och vilka slutsatser han drar av detta.
            Jag förmodar att han har samma uppfattning som sin statssekreterare.
          </note>
          <note>
            Om man nu har uppfattningen att vi skall ha en skatteflyktsklausul
            borde man väl ändå avvakta med införandet tills den utredning
            som Karl Hagström talade om i sitt huvudanförande blir klar. Den
            gamla skatteflyktsklausulen var av tillfällig karaktär. Den gällde
            trots allt under drygt tio år. Detta är min fråga.
          </note>
          <note>
            Anf. 132 KARL HAGSTRÖM (s) replik
          </note>
          <note>
            Fru talman! När det gäller rättssäkerhet och behovet av en skatteflyktslag
            vill jag till er samtliga opponenter säga: Var har ni varit när
            vi har besökt skattemyndigheter på ett flertal ställen i landet?
            Dessa har vidimerat att skattemyndigheten är ställd, att man är
            tvungen att ha misstanke om brott och gå till åklagare och domstol
            för att komma åt kontroll och granskning. Vilken risk uppstår
            då för brist på rättssäkerhet och integritet? Jag anser att det
            är ett mycket sämre förhållande.
          </note>
          <note>
            När det gäller skatteflyktslagen kan jag inte ange på vilka punkter
            som den nya kommitté som skall bereda denna fråga kommer att ta
            upp förändringar.
          </note>
          <note type="speaker">
            Anf. 133 CARL FREDRIK GRAF (m)
          </note>
          <note>
            replik
          </note>
          <note>
            Fru talman! Det Karl Hagström nu sade i sin replik var anmärkningsvärt,
            för att inte säga häpnadsväckande. Jag minns inte exakt hur orden
            föll. Men det han sade gick ut på att även om det inte finns misstanke
            om brott måste man kunna agera. Detta präglar den syn socialdemokraterna
            har i denna fråga:
          </note>
          <note>
            det räcker att det finns någonting som ligger före misstanke
            om brott för att man skall kunna göra ett genombrott, och myndigheterna
            har tolkningsföreträde. Jag tycker att det är beklagligt att denna
            inställning råder när det gäller skattelagstiftning.
          </note>
          <note>
            Det väsentliga är att det finns entydiga och klara regler som
            de enskilda kan följa. Bryter man mot dem skall man dömas efter
            det.
          </note>
          <note>
            Karl Hagström gör en variant på temat att vi inte har lyssnat
            på skattemyndigheterna när vi har besökt dem. Jag vill definitivt
            hävda att vi har gjort det. Man kan i så fall ställa en motfråga.
            Var fanns socialdemokraterna här i kammaren när vi skulle ta ställning
            till riksdagens revisorers förslag om ekonomisk brottslighet?
            Det gällde även en del av oss moderater. Men det var paradoxalt
            att socialdemokraterna, som vill göra gällande att de håller fanan
            högt i detta avseende, inte kunde stödja revisorernas förslag.
          </note>
          <note>
            Jag konstaterar att jag inte fick svar på min första fråga om
            Karl Hagström delar statssekreterarens uppfattning att den lag
            som nu införs inte är optimalt utformad. Det får vi gissa oss
            till. Jag nöjer mig med detta.
          </note>
          <note>
            Anf. 134 ISA HALVARSSON (fp) replik
          </note>
          <note>
            Fru talman! För oss folkpartister är rättssäkerheten väldigt
            viktig. Det är viktigt hur man utformar sina skattelagar. Jag
            läste någonting ganska intressant i den senaste SAF-tidningen,
            om hur man också från företagarhåll, från seriösa företagare,
            välkomnar att sådana som inte sköter sina skatteåtaganden hålls
            efter. Det betonas där också att det är viktigt att man inte återinför
            den gamla skatteflyktsklausulen. Den ställde till mer elände än
            den gjorde nytta. Den ledde till att myndigheterna gjorde många
            övertramp som faktiskt skadar enskilda företag. Därför anser vi
            från
          </note>
          <note>
            Folkpartiets sida att det är ytterst viktigt att man, om man
            genomför en sådan här lag, kan ställa dessa krav på förutsägbarhet.
          </note>
          <note>
            Anf. 135 KARL HAGSTRÖM (s) replik
          </note>
          <note>
            Fru talman! Jag vill läsa några strofer direkt ur betänkandet:
            "Enighet råder om att den enskildes berättigade krav på rättssäkerhet
            vid beskattningen bör tillgodoses. Utskottet vill framhålla att
            denna fråga sedan länge har uppmärksammats i samband med det fortlöpande
            lagstiftningsarbetet på skatteområdet ---."
          </note>
          <note>
            Jag vill upprepa att jag inte känner till något fall där man
            kan säga att någon har drabbats av brist på rättssäkerhet när
            denna klausul har använts.
          </note>
          <note>
            Anf. 136 ISA HALVARSSON (fp) replik
          </note>
          <note>
            Fru talman! Det är bra om man från alla parter värnar om rättssäkerheten.
            Det förvånar mig dock att man har så bråttom att införa denna
            generalklausul igen, som ju visade sig inte vara bra, innan man
            har kommit fram till en ny form av lagstiftning som den tillsatta
            kommittén skall arbeta med. Jag beklagar väldigt mycket att socialdemokraterna
            inte kunde ha is i magen och vänta på det förslag som kommer från
            kommittén.
          </note>
          <note>
            Anf. 137 KARL HAGSTRÖM (s) replik
          </note>
          <note>
            Fru talman! Vi tror att denna lag fyller ett preventivt syfte.
            Som jag sade tidigare har vi dessutom haft tillfälle att lyssna
            på skattemyndigheterna och deras åsikter om den. Jag kan hälsa
            från skattemyndigheter över hela landet att de är väldigt nöjda.
          </note>
          <note type="speaker">
            Anf. 138 MICHAEL STJERNSTRÖM (kds)
          </note>
          <note>
            replik
          </note>
          <note>
            Fru talman! Den f.d. sekreteraren i den nu nerlagda rättssäkerhetsskommittén
            Anders Hultqvist har skrivit en doktorsavhandling vid namn Legalitetsprincipen
            vid inkomstbeskattningen. Anders Hultqvist hävdar att skatteflyktsklausulen
            strider mot grundlagen. Det måste finnas en lag om skatt skall
            kunna påföras. I annat fall flyttas kompetens från riksdagen till
            olika domstolar. Det blir i så fall domstolen som får komplettera
            lagen.
          </note>
          <note>
            Frågan mot bakgrund av detta är: Anser socialdemokraterna att
            den föreslagna generalklausulen är förenlig med grundlagen?
          </note>
          <note type="speaker">
            Anf. 139 KARL HAGSTRÖM (s)
          </note>
          <note>
            Fru talman! Jag känner inte till om det är prövat i riksdagen
            om klausulen är i enlighet med grundlagen.
          </note>
          <note>
            Då måste väl någon göra det i så fall. Denna skatteflyktsklausul
            har varit i gång så länge, så jag tror att den är hållbar.
          </note>
          <note>
            Anf. 140 MICHAEL
          </note>
          <note>
            STJERNSTRÖM (kds)
          </note>
          <note>
            Fru talman! Det kan verka litet underligt att jag ställer frågan
            till socialdemokraterna om att uttolka lagen och skatteflyktsklausulens
            förhållande till grundlagen. Jag gör det eftersom regeringen har
            underlåtit att inhämta Lagrådets yttrande över förslaget till
            generalklausul. Det tycker jag inte är acceptabelt.
          </note>
          <note>
            När jag nu ser Lagrådets yttrande över förslaget till skatteutjämning
            mellan kommunerna och de socialdemokratiska kommentarerna till
            det förstår jag att socialdemokraterna drar sig något för att
            fråga Lagrådet eller bry sig om Lagrådet.
          </note>
          <note>
            Varför inhämtades inte Lagrådets yttrande över skatteflyktsklausulen?
          </note>
          <note type="speaker">
            Anf. 141 KARL HAGSTRÖM (s)
          </note>
          <note>
            Fru talman! Vi fann ingen anledning att ånyo pröva detta. Jag
            vet inte om denna fråga har varit i Lagrådet tidigare. Detta är
            en lag där vi bara har gjort en teknisk justering av mindre karaktär.
            Vi har exempelvis tagit bort anvisningar. Den bedömningen har
            vi gjort.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            13 § Tullsamarbetsavtal med Tjeckien
          </note>
          <note>
            Föredrogs
          </note>
          <note>
            Skatteutskottets betänkande 1994/95:SkU37
          </note>
          <note>
            Tullsamarbetsavtal med Tjeckien (prop. 1994/95:211)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            14 § Tullsamarbetsavtal med Litauen
          </note>
          <note>
            Föredrogs
          </note>
          <note>
            Skatteutskottets betänkande 1994/95:SkU38
          </note>
          <note>
            Tullsamarbetsavtal med Litauen (prop. 1994/95:216)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 16 §.)
          </note>
          <note>
            15 § Ungdomsfrågor m.m.
          </note>
          <note>
            Föredrogs
          </note>
          <note>
            Kulturutskottets betänkande 1994/95:KrU27
          </note>
          <note>
            Ungdomsfrågor m.m. (prop. 1994/95:100 delvis och skr. 1994/95:127)
          </note>
          <note type="speaker">
            Anf. 142 STIG BERTILSSON (m)
          </note>
          <note>
            Fru talman! Detta betänkande handlar i första hand om anslagsfrågor
            med anledning av budgetpropositionen - anslag till verksamheter
            som rör ungdom. Inte helt överraskande finner kulturutskottets
            majoritet att regeringens förslag när det gäller anslag till Ungdomsstyrelsen
            och till de andra tre konton det handlar om skall bifallas.
          </note>
          <note>
            Vi moderater anser naturligtvis också att det är utomordentligt
            viktigt att vi lämnar stöd till ungdomsverksamhet, men vi anser
            inte att man kan bortse från det alldeles nödvändiga behovet av
            besparingar.
          </note>
          <note>
            Av den anledningen har vi tre reservationer i detta betänkande.
            Vi yrkar på att vi skall anslå lägre belopp än vad regeringen
            och utskottets majoritet har föreslagit.
          </note>
          <note>
            Det gäller anslaget till Ungdomsstyrelsen - tidigare Statens
            ungdomsråd. Vi finner det anmärkningsvärt att regeringen och utskottets
            majoritet kan säga att man helt skall bortse från generella besparingskrav.
          </note>
          <note>
            Det vore intressant att höra företrädare för utskottet motivera
            detta ytterligare, med tanke på den statsfinansiella situationen.
          </note>
          <note>
            Vi tycker att det är rimligt att man spar på det anslaget, och
            vi tycker också, fru talman, att det är rimligt att man spar på
            det stora kontot, dvs. bidrag till nationell och internationell
            ungdomsverksamhet. Det visar vi också i vår reservation till betänkandet,
            nämligen i reservation nr 4, till vilken jag härmed yrkar bifall.
          </note>
          <note>
            Jag vill understryka att vi moderater också står bakom övriga
            reservationer vi har i betänkandet, men vi avstår från att yrka
            bifall till dem här.
          </note>
          <note>
            Anf. 143 CHARLOTTA L
          </note>
          <note>
            BJÄLKEBRING (v)
          </note>
          <note>
            Fru talman! Vänsterpartiet arbetar för ett samhälle där unga
            människor, tjejer och killar, har ett jobb med lön att leva på,
            en bostad och kostnadsfri utbildning på grund- och gymnasienivå.
            Vår övertygelse är att framtiden kommer att präglas av starka
            solidaritetsoch jämlikhetssträvanden. Alltför många har fått nog
            av en alltför starkt nedbantad offentlig sektor. Detta har också
            visats i den senaste opinionsundersökningen där Vänsterpartiet,
            som står för mer pengar till offentlig sektor, har fått starkt
            stöd av väljarna.
          </note>
          <note>
            Vänsterpartiet står för ett samhälle där alla människor har lika
            värde och där vård och omsorg betalas över skatten. Skatten skall
            utformas efter bärkraft, dvs. större skatt på stora inkomster,
            förmögenheter och kapital. Vi bygger helt enkelt inte upp ett
            framtida samhälle genom att skapa stora orättvisor.
          </note>
          <note>
            Meningsfull fritid är också en viktig del i unga kvinnor och
            mäns identitetssökande. Det handlar om ungdomsfrågor i dag. Det
            är viktigt att det finns en motkraft till den vålds- och skräpkultur
            som i alltför stor utsträckning erbjuds till konsumtion i dag.
            Vänsterpartiet anser därför att möjligheten till skapande och
            kreativa aktiviteter där man själv är aktiv bör uppmuntras. Att
            vara passiv konsument är i sig en destruktiv handling, tycker
            jag. Det leder inte till någon förändring där individen själv
            får lära sig av sina egna misstag och erfarenheter.
          </note>
          <note>
            Under de borgerliga regeringsåren inleddes stora nedskärningar
            ute i kommunerna. Nu fullföljer Socialdemokraterna tidigare förd
            politik. Även på mitten av 80-talet hade vi en liknande situation.
            Vi hade även då en stor statsskuld. Denna trollades så att säga
            bort genom att statsbidragen till kommunerna skars ned dramatiskt.
            Vi har med andra ord under en följd av år sett stora kommunala
            försämringar - särskilt på de områden som berör ungdom och fritidsverksamhet.
          </note>
          <note>
            Dessa ej lagreglerade verksamheter har helt enkelt fått stå tillbaka
            för annan verksamhet som är reglerad i lag.
          </note>
          <note>
            Därför är det bästa sättet att komma till rätta med ungdomspolitiken
            att stärka kommunernas ekonomi så att de helt enkelt får en möjlighet
            att ge det kommunmedborgarna behöver.
          </note>
          <note>
            Fritidsgårdar, ungdomskaféer, replokaler - mycket har måst slå
            igen. I stället har gator och torg blivit ungas mötesplatser.
            Det är förödande att fortsätta dessa neddragningar ute i kommunerna.
            Det är faktiskt ute i kommunerna som människorna bor. Det är där
            man vet hur behoven ser ut - inte här inne. Vi vet faktiskt egentligen
            inte så mycket, men jag tycker att vi skall ta reda på det.
          </note>
          <note>
            Ett nytt grepp som vi i riksdagen borde pröva på för att kunna
            fatta rätt beslut är att besöka och delta i livet i våra storstäders
            förorter. Längre utrikesresor och resor till idylliskt svenskt
            kulturlandskap borde egentligen förbjudas så länge storstadens
            problem finns.
          </note>
          <note>
            Jag tycker att riksdagens ledamöter skulle ta tunnelbanan ut
            i Storstockholms förorter för att dela verkligheten med dem som
            bor och verkar där.
          </note>
          <note>
            En grupp som råkar särskilt illa ut och som ofta glöms bort,
            eftersom den inte är så synliga som männen är, är de unga kvinnorna.
            I betänkandet står att unga kvinnors verksamheter skall prioriteras.
            Alla vet att det inte är så. De som hörs och syns får också mest.
          </note>
          <note>
            Regeringen har i dagarna utsett en utredare - Gertrud Åström.
            Men frågan är om en utredning verkligen kan förändra jämställdheten.
            Vore det inte bättre att vi faktiskt gjorde något åt det i stället?
          </note>
          <note>
            Extra bedrövad blev jag häromveckan när Mona
          </note>
          <note>
            Sahlin, vår jämställdhetsminister, i en intervju i Aktuellt uttalade
            att vi först efter att ha fått ekonomin i balans kan titta på
            jämställdheten. Utan en god ekonomi kan vi med andra ord inte
            få jämställdhet.
          </note>
          <note>
            Vänsterpartiet delar inte regeringens uppfattning.
          </note>
          <note>
            Jämställdhet är något djupare än bara medelstilldelning. Jämställdhet
            kan uppnås, kamrater, utan en enda krona på fickan. Det handlar
            om likavärde och respekt.
          </note>
          <note>
            Dagens politik handlar alltför mycket om kronor och ören. Regeringens
            politik handlar om att klara
          </note>
          <note>
            EMU:s konvergenskrav. Jag förstår att unga människor känner sig
            grundlurade. De har inte haft en möjlighet att rösta i EU-frågan.
            De har inte gjort de ekonomiska prioriteringarna, utan det har
            vi vuxna gjort.
          </note>
          <note>
            Vi har valt bort våra ungar - de som bäst behöver stöd. Regeringen
            har faktiskt valt bort solidariteten.
          </note>
          <note>
            Det gjorde ni när ni röstade in oss i EU. Det gjorde regeringen
            när ni valde bort en långsiktig samverkan med Vänsterpartiet.
          </note>
          <note>
            Därför måste vi nu fördela makten. Alla måste kunna delta i den
            demokratiska processen. Den möjligheten måste vi ge våra ungar,
            annars tar de makten, och de gör det på sitt sätt.
          </note>
          <note>
            För mig ser betänkandet ut som en tjusig uppvisning i politisk
            retorik utan innehåll. Det finns ingen handlingskraft när det
            gäller att åtgärda problemen. I
          </note>
          <note>
            stället hänvisar man till en kommande proposition som skall komma
            under mandatperioden. Min fråga till socialdemokraterna blir därför:
            När kommer denna ungdomsproposition?
          </note>
          <note>
            I Aftonbladet den 15 maj fanns det under "Dagens
          </note>
          <note>
            Gormander" en krönika angående Ungdomsstyrelsen.
          </note>
          <note>
            Den är alldeles för lång för att läsa upp, men jag skall läsa
            några rader. Det står bl.a.: "Jag bestämde mig för att ta reda
            på vad den sysslar med". Det gäller alltså
          </note>
          <note>
            Ungdomsstyrelsen. "Men det var inte lätt. En ny myndighet bör
            ha en gatuadress, men det har inte
          </note>
          <note>
            Ungdomsstyrelsen. Den finns nämligen inte i telefonkatalogen.
            - - - Enligt en proposition ska Ungdomsstyrelsen främja goda uppväxtvillkor
            för ungdomar. I
          </note>
          <note>
            praktiken betyder det att de anställda ska samla statistik om
            ungdomar och ströva runt på andra myndigheter och ge lite tips
            om saker som kan vara bra. Det är förstås bra med en ny myndighet
            som av regeringen får i uppdrag att främja det goda. Men vad ska
            den syssla med?"
          </note>
          <note>
            Man kan ju undra.
          </note>
          <note>
            Fru talman! Jag har själv inga patentlösningar på dagens problem.
            Men jag är övertygad om att vi måste göra någonting. Vi kan inte
            bara stå vid sidan av och titta på. Därför yrkar jag bifall till
            reservation
          </note>
          <note>
            5, som ger 450 000 kr mer till den nationella verksamheten.
          </note>
          <note type="speaker">
            Anf. 144 FANNY RIZELL (kds)
          </note>
          <note>
            Fru talman! Kristdemokraterna har reservationer till detta betänkande
            som jag ställer mig bakom, men jag yrkar för att vinna tid inte
            bifall till dem.
          </note>
          <note>
            Detta är ett ungdomsbetänkande, och det handlar i dag om ungdomsfrågor.
            När man tänker på ungdomar tänker man väldigt ofta på visioner,
            framtidstro och engagemang. Jag hoppas att alla ungdomar i dag
            kan ha det, att de kan känna att chanserna är deras. En positiv
            framtidstro motiverar till engagemang, utbildning, insats i samhället
            och till delaktighet.
          </note>
          <note>
            Bristen på framtidstro och tro på de egna möjligheterna skapar
            i stället brist på ansvarstagande, och det är väldigt allvarligt.
            Vi måste hitta vägar för att ge våra ungdomar framtidstro och
            en vilja till engagemang. Det är en uppgift för hela samhället,
            för dig och för mig.
          </note>
          <note>
            Som ett led i detta antog riksdagen förra året riktlinjer för
            ungdomspolitiken som den dåvarande regeringen hade föreslagit.
            Det är ganska elementära saker, mycket basala. Men jag tror att
            det är där vi måste börja. Det finns inga patentlösningar. Där
            vill jag instämma med föregående talare. Men någonstans måste
            vi ändå börja.
          </note>
          <note>
            Riktlinjerna börjar med goda uppväxtvillkor. Det är det allra
            första och det allra viktigaste. Barn och ungdomar måste få växa
            upp under goda uppväxtvillkor som ger dem trygghet och ger möjlighet
            till utveckling. Vi måste ha en helhetssyn på ungdomars liv.
          </note>
          <note>
            De insatser som samhället gör för ungdomar måste vara stödjande
            och bygga på deras egna, föräldrarnas och andra närståendes engagemang.
          </note>
          <note>
            Ungdomar måste få en chans att etablera sig i vuxensamhället.
            De måste få göra egna val till utbildning, bostadsort och arbete.
            Vi måste främja deras möjligheter att ta eget ansvar, ansvar för
            sitt eget liv och sin egen omgivning. För att de skall känna sig
            delaktiga och känna att de har inflytande och kan påverka sin
            situation måste myndigheter och organisationer i större utsträckning
            samarbeta i ungdomspolitiska frågor. Där är det viktigt att man
            tar till vara engagemanget i den offentliga sektorn.
          </note>
          <note>
            Det här är väldigt vackra ord. Jag hoppas att de till en del
            skall kunna förverkligas och att de skall ge vägledning för statliga
            och kommunala insatser. En del har redan gjorts, bl.a. genom Ungdomsstyrelsen,
            men det är alldeles för litet. Man har bedrivit projekt i en del
            kommuner och har fått pengar från Allmänna arvsfonden för detta.
          </note>
          <note>
            Det har varit ett steg att ge ungdomar större insyn och möjligheter
            att delta i den demokratiska beslutsprocessen. Jag tror att det
            är viktigt. Likaså är det viktigt att Generationsutredningens
            betänkande kommer att vara vägledande. Där finns förslag som syftar
            till att på olika sätt underlätta för ungdomar att få fotfäste
            i vuxenvärlden. Vi hade verkligen hoppats och trott att vi skulle
            få se fler förslag förverkligade.
          </note>
          <note>
            Men vi får nöja oss med att regeringen med avser att ta ytterligare
            initiativ i syfte att stödja ungdomars möjligheter i samhället.
          </note>
          <note>
            En av de stora frågorna för ungdomarna i dag är arbetslösheten.
            Den kan inte på något sätt negligeras, och den skall jag inte
            försöka förminska. Det är väldigt viktigt att vi inte kopplar
            ungdomars värde och värdighet till arbetslöshet eller till misslyckande
            på något annat sätt. Vårt människovärde sitter inte i om vi har
            ett arbete. Det är vi i vuxenvärlden som måste bevisa för ungdomarna
            deras värde och deras möjligheter. Vi har möjligheter att peka
            på visioner i framtiden som de kanske inte kan se. Vi skall levandegöra
            det för dem. Det är vårt ansvar.
          </note>
          <note type="speaker">
            Anf. 145 ANNIKA NILSSON (s)
          </note>
          <note>
            Fru talman! Vi skall i dag behandla ungdomsfrågor. Jag vill börja
            med att yrka bifall till utskottets hemställan.
          </note>
          <note>
            Förra våren antog riksdagen ett antal riktlinjer för ungdomspolitiken
            som skall vara vägledande för de statliga insatserna inom ungdomsområdet.
            Det har antytts i motioner och interpellationer att det var mål
            som riksdagen antog. Så var faktiskt inte fallet.
          </note>
          <note>
            Ungdomstiden är en tid för sökande, ifrågasättande och prövning.
            Det måste få vara en tid av upptäckande men också av lärande.
            Ungdomstiden är dessutom en förvirrande tid då man i vissa situationer
            betraktas som vuxen och i andra som barn.
          </note>
          <note>
            Det är viktigt att understryka att ungdomstiden inte bara är
            en tid i väntan på att bli vuxen, utan att den har ett eget värde.
            Det är inte bara en tid då man skall förbereda sig inför vuxenlivet
            och förstå hur samhället och världen styrs. Ungdomstiden är också
            en tid då man skall lära känna sig själv och hitta sin egen kompassriktning
            i livet.
          </note>
          <note>
            Ungdomsfrågorna måste behandlas utifrån ett ungdomsperspektiv
            och bygga på en helhetssyn. De riktlinjer som den tidigare riksdagsmajoriteten
            antog förra året anser jag förvisso vara ett steg framåt, men
            de är enligt min mening alltför allmänt hållna för att kunna fungera
            som styrmedel. Därför är det positivt att regeringen redan i budgetpropositionen
            aviserat en översyn för att ersätta riktlinjerna med mål.
          </note>
          <note>
            Det är då viktigt att målen utformas så att olika insatser blir
            möjliga att följa upp och utvärdera. Dessa nya mål skall, enligt
            regeringens skrivelse om ungdomsfrågor, ingå som en del i en ungdomspolitisk
            proposition under mandatperioden.
          </note>
          <note>
            Det är väsentligt att vi genom ungdomspolitiken verkligen lyckas
            ta ett helhetsgrepp på de frågor som är viktiga för unga människor.
            Genom att arbeta sektorsövergripande och sätta ungdomars vardag
            i centrum kan ungdomspolitiken ge oss nya perspektiv och infallsvinklar.
          </note>
          <note>
            Den nya socialdemokratiska regeringen har i detta avseende visat
            en ökad ambitionsnivå genom den skrivelse om ungdomsfrågor som
            redan har framlagts för riksdagen. I den har regeringen tagit
            ett samlat grepp över sina olika förslag som berör ungdomar.
          </note>
          <note>
            Fru talman! I dag kan vi se att ungdomstiden blir allt längre
            och längre. Utbildningstiden förlängs, och den höga ungdomsarbetslösheten
            gör att många tvingas vänta med att flytta hemifrån. Ungdomar
            bor därmed allt längre kvar hemma hos sina föräldrar. Även familjebildningen
            sker allt senare i livet.
          </note>
          <note>
            Mot den bakgrunden är det särskilt angeläget att ungdomspolitiken
            bidrar till en ökad framtidstro bland unga människor. Alla ungdomars
            möjligheter till ett arbete i framtiden är då den utan tvekan
            viktigaste faktorn. Arbete ger självförtroende och en känsla av
            att behövas, att vara en del av samhället.
          </note>
          <note>
            Genom ett riktigt arbete öppnar sig många andra vägar i livet,
            möjlighet att skaffa sig en egen bostad, att skapa ett eget liv
            och att bilda familj.
          </note>
          <note>
            Ett arbete, och därmed en självständig ekonomi, är grundläggande
            för övergången från att vara ung till att bli vuxen. Därmed blir
            våra åtgärder mot ungdomsarbetslösheten våra viktigaste redskap
            för att förhindra att ungdomstiden förlängs och inträdet i vuxenlivet
            försvåras.
          </note>
          <note>
            Fru talman! Unga människor har åsikter, drömmar och visioner.
            De är ofta kritiska till samhället och inte sällan provocerande.
            Att revoltera mot det etablerade har alltid hört ungdomsgenerationen
            till, det är ett sätt att märkas.
          </note>
          <note>
            Genom att ifrågasätta och kritisera vill ungdomar få fram sina
            åsikter och synpunkter och bli tagna på allvar. Vi som ofta står
            inför en gymnasieklass vet att unga människor vill få inflytande,
            ta ansvar och vara med och påverka, helt enkelt delta i den demokratiska
            processen. Unga människor måste känna att vi vuxna pratar med
            dem och inte om dem.
          </note>
          <note>
            Dåvarande Statens ungdomsråd startade 1991, på uppdrag av den
            förra socialdemokratiska regeringen, ett intensivt arbete för
            att fördjupa demokratin och skapa träffpunkter för ungdomar. På
            ett antal ställen i landet har t.ex. lokala ungdomsråd och ungdomsfullmäktige
            startats.
          </note>
          <note>
            Tron på politikens möjligheter att förändra samhället är själva
            ådran i demokratin. Därför måste frågan om ungas makt och inflytande
            särskilt prioriteras under de kommande åren.
          </note>
          <note>
            Fru talman! Många gånger får vi läsa om ungdomar i tidningarna.
            Det handlar tyvärr nästan alltid om problem, om s.k. värstingar,
            bråkiga elever eller om ungdomar som kommit på kant med samhället.
            Sällan får vi några rubriker om allt det positiva som ungdomar
            uträttar i föreningar och andra sammanslutningar.
          </note>
          <note>
            När får vi läsa i tidningarna om alla de ungdomar som engagerar
            sig i praktiskt miljöarbete, för flyktingar och för internationell
            solidaritet? Varför speglar aldrig massmedierna all den kraft
            och initiativrikedom som finns bland unga människor runt om i
            vårt land?
          </note>
          <note>
            Unga människor är en mycket viktig resurs för vårt samhälles
            utveckling. För att uppmuntra deras engagemang är det viktigt
            att samhället ställer upp med ett aktivt stöd. Bidragen till ungdomsorganisationerna
            är ett konkret sätt att stödja ungdomars eget engagemang och den
            demokratiska process som kommer av att ungdomar själva beslutar
            och styr i olika verksamheter. Detta stöd är ännu viktigare i
            tider när vi tvingas göra nedskärningar på andra områden.
          </note>
          <note>
            Vad passar bättre än att avsluta mitt anförande här i kammaren
            på samma sätt som vi socialdemokrater inledde vår ungdomspolitiska
            motion förra året med några rader av Eva Dahlgren:
          </note>
          <note>
            Ung och stolt, jag är en krigare.
          </note>
          <note>
            Med tro på mig går livet vidare.
          </note>
          <note>
            Jag hoppas regeringen skall kunna formulera den framtida ungdomspolitiken
            på ett lika träffsäkert sätt som Eva Dahlgren lyckas fånga många
            unga människors känslor om stolthet och framtidstro.
          </note>
          <note>
            Anf. 146 CHARLOTTA L
          </note>
          <note>
            BJÄLKEBRING (v) replik
          </note>
          <note>
            Fru talman! Jag vill återigen fråga Annika Nilsson när den här
            ungdomspropositionen kommer. Jag vill också fråga vad vi skall
            göra åt att förstagångsväljarna enbart i ett fall av tio vet att
            de får rösta i EU-valet i höst.
          </note>
          <note>
            Är inte detta att det bara är en av tio som vet att de får rösta
            ett tecken på att ungdomar i dag inte ser sig delaktiga i det
            svenska samhället och det som händer utanför våra gränser?
          </note>
          <note>
            Anf. 147 ANNIKA NILSSON (s) replik
          </note>
          <note>
            Fru talman! Det är tyvärr så att det inte bara är ungdomar som
            känner att de står utanför den demokratiska processen. Det gäller
            många människor i vårt land. Därför har regeringen tagit initiativ
            till en utredning som handlar om medborgarnas inflytande och delaktighet
            i samhällsutvecklingen. Det har man gjort för att försöka hitta
            ett instrument för att kunna öka inflytandet och delaktigheten
            i samhället.
          </note>
          <note>
            När det gäller att så få ungdomar vet att de skall rösta i EU-valet
            tror jag att det handlar väldigt mycket om vad de politiska partierna
            gör. Det handlar mycket om att vi som riksdagsledamöter måste
            gå ut och möta ungdomar och diskutera med dem. Det är så jag tror
            att man kan få ungdomar att bli intresserade även av
          </note>
          <note>
            EU-frågorna. Vi vet att Europafrågan är en av de få frågor som
            har engagerat ungdomar väldigt mycket.
          </note>
          <note>
            Där ligger ansvaret mycket på oss politiker.
          </note>
          <note>
            Anf. 148 CHARLOTTA L
          </note>
          <note>
            BJÄLKEBRING (v) replik
          </note>
          <note>
            Fru talman! Jag tror att Annika Nilsson slog huvudet på spiken
            där. Det är precis detta det handlar om.
          </note>
          <note>
            Vi vuxna måste engagera oss och stärka våra ungdomar. Vi politiker
            måste ut till våra ungdomar, prata med dem och få dem att förstå
            att de faktiskt är viktiga. Det räcker inte att vi bara gör det
            i EU-frågan. Det räcker inte med att vi utreder olika frågor på
            olika sätt.
          </note>
          <note>
            Det bygger faktiskt på att vi som vuxna människor engagerar oss
            utåt för att även få andra människor att engagera sig i sitt eget
            liv.
          </note>
          <note>
            Anf. 149 ANNIKA NILSSON (s) replik
          </note>
          <note>
            Fru talman! Då hoppas jag att Charlotta L Bjälkebring är ute
            och träffar ungdomar lika mycket som jag. Jag är kontinuerligt
            ute på skolorna runt i min valkrets just för att prata med ungdomar
            om politiken och om de politiska frågorna. Då kan de känna att
            de faktiskt har en röst och att man vågar lyssna på dem.
          </note>
          <note>
            Vi kan kanske enas om att det är viktigt att vi uppmuntrar alla
            politiker runt om i vårt land att gå ut och prata med ungdomar.
          </note>
          <note>
            Anf. 150 STIG BERTILSSON (m) replik
          </note>
          <note>
            Fru talman! Jag har med stort intresse lyssnat på
          </note>
          <note>
            Annika Nilssons beskrivning av ungdomars situation och verklighet.
            Jag är naturligtvis beredd att ställa upp på mycket av det hon
            säger.
          </note>
          <note>
            Men det finns ju också en annan och mer positiv verklighet. Annika
            Nilsson frågar varför det inte skrivs något i tidningar om allt
            det positiva som sker.
          </note>
          <note>
            De beskrivningarna finns. Jag tycker att Annika Nilsson och socialdemokraterna
            skull ägna sig litet mer åt att lyfta fram dessa krafter i de
            här sammanhangen. Ni skulle tala litet mer om all den ideella
            kraft, alla de föreningar, organisationer, folkrörelser och unga
            människor som verkar positivt och som bidrar till att unga människor
            har en bra tillvaro i vårt samhälle.
          </note>
          <note>
            Det är väl ändå den kraften som är grundläggande.
          </note>
          <note>
            De statliga anslagen kan bli ett bistånd och ett stöd.
          </note>
          <note>
            Det är förvisso sant. Men jag kan konstatera att den politik
            som socialdemokraterna för i det avseendet ingalunda är lösningen.
          </note>
          <note>
            Jag måste ställa den fråga till Annika Nilsson som jag ställde
            i mitt inledningsanförande. Varför accepterar ni inte besparingar
            på det här området när ni accepterar besparingar i socialförsäkringssystem
            och annat? Det vore intressant att få höra den värdering som ligger
            bakom dessa ställningstaganden.
          </note>
          <note>
            Anf. 151 ANNIKA NILSSON (s) replik
          </note>
          <note>
            Fru talman! Vi vill ta till vara ungdomars eget engagemang och
            verkligen kunna visa att vi stöttar all den kraft som Stig Bertilsson
            säger finns ute i föreningslivet. Då är det också viktigt att
            staten kan ge dem möjligheter. Genom det bidrag vi ger till ungdomsorganisationerna
            kan vi uppmuntra dem. Jag tror att det ger väldigt mycket.
          </note>
          <note>
            Låt mig då ställa en fråga till Stig Bertilsson. Hur tror Stig
            Bertilsson föreningslivet och allt detta engagemang skall kunna
            utvecklas om man halverar bidraget till ungdomsorganisationerna?
          </note>
          <note>
            Anf. 152 STIG BERTILSSON (m) replik
          </note>
          <note>
            Fru talman! Jag noterar att Annika Nilsson står fast vid det
            som dagens betänkande innehåller. Då måste jag först fråga om
            Annika Nilsson kommer att fortsätta att stå fast vid det.
          </note>
          <note>
            I de förslag som regeringen har lagt fram senare under våren,
            nämligen i kompletteringspropositionen, kommer besparingar på
            en del områden. Där har verkligheten på något sätt visat att det
            är vi moderater som ligger närmast sanningen och närmast verkligheten
            med vår besparingslinje.
          </note>
          <note>
            Som svar på Annika Nilssons fråga vill jag säga att den ena eller
            andra besparingen ingalunda är avgörande för organisationernas
            möjlighet att hävda sig.
          </note>
          <note>
            Det är viktigt att det finns ett samhällsstöd. Det är förvisso
            sant. Men man kan inte bortse ifrån att det är kraften som finns
            i organisationen som är avgörande.
          </note>
          <note>
            När man hör Annika Nilsson och andra socialdemokrater resonera
            får man ibland intrycket att det enda som betyder något är att
            staten skjuter till pengar.
          </note>
          <note>
            Men så är det faktiskt inte. Det kan vara ett stöd, men det är
            alltid kraften i den egna verksamheten som är avgörande.
          </note>
          <note>
            Anf. 153 ANNIKA NILSSON (s) replik
          </note>
          <note>
            Fru talman! Det är naturligtvis inte bara statens pengar som
            ger den här kraften. Men vi skall ju stötta allt det engagemang
            som finns bland ungdomarna och i föreningslivet.
          </note>
          <note>
            Det har kommit ytterligare besparingar på det här området i kompletteringspropositionen.
            Men trots det har den nya regeringen ökat resurserna till nationell
            och internationell ungdomsverksamhet. Även om vi har lagt fram
            förslag om ytterligare besparingar är det faktiskt en ökning på
            det här området. Det visar att vi tycker att detta är så viktigt
            att vi inte lägger några större besparingar här.
          </note>
          <note type="speaker">
            Anf. 154 YVONNE RUWAIDA (mp)
          </note>
          <note>
            Fru talman! I dag slår man ut förutsättningarna för en hel generation.
            Redan vid sju till åtta års ålder är många av de blivande brottslingarna
            ute för sig själva på gatan. De går och drar i affärscentrum,
            inne i city utan kontakt med vuxna och utan kontakt med föreningsliv.
          </note>
          <note>
            I hemmet har de kanske en jobbig situation, för pappa är arbetslös
            och mamma deltidsarbetar. En ansträngd ekonomi, hot om att behöva
            flytta och en känsla av otillräcklighet för att man inte kan få
            jobb skapar en dålig stämning i hemmet.
          </note>
          <note>
            Sedan kommer besvikelsen. När pappa hade sett en ljusning och
            bestämt sig för att genomgå en teknisk utbildning för att öka
            sina möjligheter på arbetsmarknaden kom bakslaget. Arbetsförmedlingen
            meddelade: Tyvärr, det går inte - vi har inte köpt utbildningsplatser
            just där. I stället kan han du få genomgå en sexveckors datakurs.
          </note>
          <note>
            Det här är en vanlig företeelse i dagens Sverige.
          </note>
          <note>
            Bakslaget, som beror på samordningsbrister och en betongartad
            arbetsmarknadspolitik, slår hårt mot pappan och ännu hårdare mot
            barnen.
          </note>
          <note>
            Det görs också besparingar som drabbar barnfamiljer. Barnbidraget
            sänks med 110 kr i månaden.
          </note>
          <note>
            Föräldrapenningen ligger på 75 % nivå. CSN-kortet har slopats.
            Barntillägg i särskilt vuxenstudiestöd tas bort, vilket drabbar
            barnfamiljer.
          </note>
          <note>
            Samtidigt får barn och ungdomar allt mindre resurser också från
            kommunerna. I Stockholm har fritidsverksamheten nästan halverats
            på tio år. Nästan hälften av parklekarna, fritids- och kvartersgårdarna
            är borta. 60 fritidsassistenter har försvunnit från skolorna.
          </note>
          <note>
            Det är stora förändringar i den kommunala verksamheten, och besparingarna
            har visat sig vara störst på just de områden som rör barn. I storstadsregionerna
            drar man genomsnittligt ned med ungefär 7 % på verksamheten men
            minskar med 15 % i barnomsorgen.
          </note>
          <note>
            Vilka effekter kan vi se i denna tid, när arbetslösheten ökar?
          </note>
          <note>
            - Barn- och ungdomspsykiatriska mottagningen i
          </note>
          <note>
            Göteborg tog emot 40 % fler nybesök under 1993 än året innan.
          </note>
          <note>
            - Antalet sökande till PBU i södra Stockholm har ökat med 35
            %.
          </note>
          <note>
            - Antalet polisanmälda fall av barnmisshandel ökar.
          </note>
          <note>
            - BRIS tog emot dubbelt så många samtal från desperata barn under
            första halvåret 1994 som under motsvarande period 1993.
          </note>
          <note>
            I dag står ungdomar mellan 15 och 20 år för drygt
          </note>
          <note>
            20 % av alla lagförda grövre brott, medan de endast utgör 7 %
            av den totala befolkningen. Varje krona mindre för att ge ungdomar
            en trygg tillvaro kostar staten flera tusenlappar i form av skador
            och rättsutredningar. Jag har då inte räknat med de samhällsekonomiska
            och mänskliga konsekvenserna i framtiden, som blir mångdubbelt
            större.
          </note>
          <note>
            10 % av brotten begås av tjejer. Man pratar ganska litet om det
            sätt på vilket tjejer mår dåligt. Pojkar blir aggressiva utåt.
            Av dagens unga tjejer ser 40 %
          </note>
          <note>
            stress som det största hälsohotet. Tjejer som mår dåligt reagerar
            inåt, och resultatet blir bulimi, anorexia, depression och annat.
            Detta är problem som tyvärr i alltför stor utsträckning osynliggörs.
          </note>
          <note>
            Skall medel som Prozac bli min generations, de yngres, tröst
            för att de äldre generationerna inte lyckas föra en politik som
            ger barn det som de behöver:
          </note>
          <note>
            trygga hem, vettiga fritidsaktiviteter samt en trygg och kreativ
            skola?
          </note>
          <note>
            Man konstaterar att 70-80 % av alla våldsbrott sker under alkoholpåverkan.
            Man säger att man skall stödja insatser inom folkrörelser, skolor
            och fritidsverksamhet. Men det handlar då till stor del om informationsinsatser.
            Det avgörande är, som jag nyss sagt, trygga hem, vettiga fritidsaktiviteter
            och en trygg och kreativ skola.
          </note>
          <note>
            Ungdomsperspektivet måste genomsyra politik och ekonomi. Vi har
            nyss pratat om att också kvinnoperspektivet måste genomsyra ekonomin
            och politiken.
          </note>
          <note>
            Arbetslösheten för unga småbarnsmammor ökar.
          </note>
          <note>
            Den är ungefär konstant för ensamstående män, men den minskar
            för småbarnspappor, vilket betyder att familjeförsörjare i dag
            premieras på arbetsmarknaden.
          </note>
          <note>
            Detta är delvis en anpassning till situationen i EU-
          </note>
          <note>
            länderna. De unga känner inte igen sig i de könsroller som i
            dag finns på arbetsmarknaden. De stämmer inte med deras uppfostran.
          </note>
          <note>
            Likaså måste också miljötänkandet genomsyra politik och ekonomi.
            Miljöförstöring är en verksamhet där kostnaderna slås ut framåt
            i tiden. Framtida generationer får ta betalningsansvaret och drabbas
            därtill av övriga effekter som sämre hälsa, sämre livskvalitet
            på grund av föroreningar av luft och vatten samt minskade naturområden.
          </note>
          <note>
            Man måste se till helheten, och man borde införa generationsräkenskaper
            i alla politiska och ekonomiska beslut. Man måste se på de framtida
            kostnaderna samhällsekonomiskt, miljömässigt och socialt. Förebyggande
            satsningar är god ekonomi.
          </note>
          <note>
            Det hjälper inte att springa om man är på fel väg.
          </note>
          <note>
            Vi vill föra in ungdomsperspektivet i politiken och i ekonomin,
            och ungdomarna måste bli mera delaktiga än vad de är i dag. Vi
            bör införa generationsräkenskaper. Det är att ta ungdomsfrågor
            på allvar.
          </note>
          <note type="speaker">
            Anf. 155 ULRICA MESSING (s)
          </note>
          <note>
            Fru talman! Att vara ung är för många att vara upprorisk - upprorisk
            mot vuxenvärlden, mot det etablerade, mot lagar och regler, mot
            alla de krav som ställs och förväntningar som finns. Att vara
            ung är också ett sökande mot framtiden, ett sökande efter den
            egna identiteten och efter den egna rollen i samhället. Ungdomstiden
            är därför både ljuv och roligt galen men kan samtidigt vara oändligt
            jobbig och invecklad.
          </note>
          <note>
            Dagens unga får vara unga allt längre innan de anses vuxna och
            accepterade av samhället som självständiga människor. Det beror,
            som Annika Nilsson sade, delvis på en allt längre utbildningstid.
            Även om det i formell mening bara är grundskolan som är obligatorisk,
            är det ändå nödvändigt för alla unga att också genomgå gymnasiet,
            för att i framtiden åtminstone ha en möjlighet att skaffa sig
            ett eget arbete.
          </note>
          <note>
            Det beror också på att den höga arbetslösheten i dag leder till
            en hårdare konkurrens om de jobb som finns. Det går inte längre
            att försörja sig själv efter grundskolan, även om man är skoltrött.
            De enkla jobb som inte krävde någon högre utbildning finns inte
            kvar.
          </note>
          <note>
            En hårdare arbetsmarknad ställer därför nya krav, som vi skall
            försöka leva upp till. Det kan givetvis vara jobbigt, men det
            innebär fler möjligheter till utbildning och till utveckling för
            var och en av oss som är positivt inställd.
          </note>
          <note>
            Alla ungdomsgenerationer formar sina egna ideal och normer. Det
            krävs att man som ung ligger i och anstränger sig en del, om man
            vill följa trenden och ligga rätt i tiden.
          </note>
          <note>
            När jag gick på gymnasiet i Sandviken var det attachéportföljernas
            tid. Lacostetröjorna var vardagsuniform och hakorna slätrakade.
            Visst fanns det hårdrockare också på vår skola, men de var inte
            i majoritet, speciellt inte på de teoretiska linjerna. I dag är
            vi tillbaka i 70-talstrenden igen. Den T-shirt som man hade som
            barn åker fram ur garderoben. Kläderna skall vara tajta, gärna
            slitna och hemmagjorda.
          </note>
          <note>
            Hästsvansarna blir allt fler, och pipskägg är väldigt trendigt.
          </note>
          <note>
            Ungdomars livsstil har alltid besvärat många vuxna. Några är
            övertygade om att dagens unga tappat både vett och respekt, men
            lika många vuxna gläds över att de unga fortfarande orkar markera
            att de vill skapa egna mönster och att de har en egen stil.
          </note>
          <note>
            I den alltmer internationaliserade värld som vi lever i dyker
            ständigt nya möjligheter och hot upp. Det gäller positiva möjligheter
            i form av arbete och studier i andra länder liksom i form av resor
            och upplevelser. Men en större rörlighet innebär också starka
            hot, som från narkotikan.
          </note>
          <note>
            Under 80-talet arbetade vi politiskt medvetet för att minska
            bruket av narkotikan och för att få allt fler unga att dricka
            mindre alkohol och att avstå från att prova t.ex. haschrökning.
          </note>
          <note>
            Ingvar Carlsson och andra ledande politiker samlade de goda krafter
            som fanns i samhället, som skola, polis, föreningsliv, idrottsrörelse,
            hälsovård, föräldrar och andra vuxna förebilder, till att stå
            upp för ett drogfritt liv. Non Smoking Generation och Ett narkotikafritt
            samhälle bildades. Arbetet gav resultat, och undersökningar som
            gjordes då visade att färre av den generationens unga rökte eller
            drack jämfört med vad
          </note>
          <note>
            70-talets ungdomsgeneration hade gjort.
          </note>
          <note>
            I dag vänder den trenden igen. Tonåringar röker betydligt mer,
            alkoholdebuten kommer tidigare och beslagen av narkotika ökar.
            Det är fel trend. Det måste vi som politiker ta på allvar. Det
            finns tecken på att en bredare acceptans för större konsumtion
            av alkohol men också för att pröva på narkotika blir vanligare
            i dag än det var tidigare.
          </note>
          <note>
            Skådespelare, musiker, fotomodeller, som är förebilder för många
            unga, kopplas alltför ofta samman med olika typer av missbruk.
            Ändå ger de en bild via medierna av att kunna vara både vackra
            och framgångsrika, trots missbruket. Men så fungerar inte verkligheten.
            Allt missbruk, oavsett om det är av alkohol eller av narkotika,
            leder till ett beroende som vi lätt själva tappar greppet om.
            Därför går det inte att romantisera kring narkotika, som några
            gör i dag, och tro att man kan bli både vackrare och starkare.
            Ingen av oss blir vare sig det ena eller det andra av ett ökat
            beroende.
          </note>
          <note>
            I och med de öppnare gränserna mellan olika länder ökar möjligheten
            att frakta narkotika. Alla de pengar som går att tjäna på denna
            konsumtion gör att nya droger kommer och nya vägar ständigt hittas.
          </note>
          <note>
            Jag tror att flera saker leder till att tecknen nu finns på att
            missbruket i vårt land stiger igen. Jag tror att den internationalisering
            som vi upplever spelar in.
          </note>
          <note>
            Jag tror att den höga arbetslösheten och alla de många som går
            runt på dagarna utan att ha något vettigt att göra spelar in.
            Jag tror att utanförskap och den rastlöshet som många känner gör
            att det är lättare att prova på droger. Det kan kännas skönt att
            fly bort en stund. Men verkligheten springer man inte ifrån. Alltför
            många landar mycket hårt då vardagen kryper inpå dem igen.
          </note>
          <note>
            Tecknen på ett ökat missbruk av narkotika i vårt land är ett
            gemensamt och ett allvarligt problem. Som vuxna och som beslutsfattare
            måste vi ta sådana rapporter som visar detta på allvar. Det behövs
            en helhetsbild över unga människors vardag. Det behövs ett samlat
            grepp som ser på helheten av alla de delar i livet som spelar
            in. Det behövs nya vuxna förebilder som står upp för andra värden
            än den flum som bitvis breder ut sig igen.
          </note>
          <note>
            Det är självklart att många unga inte alls dras till de problem
            som jag pratar om nu. De fyller sina dagar med andra saker. De
            har många andra intressen och kompisar som de hellre ägnar sin
            tid åt. Men de som fortfarande dras till problemen är alltför
            många för att vi skall kunna blunda för det. Vi måste vara beredda
            att år efter år vinna nya generationer till tron på demokratin,
            till tron på möjligheterna att som ung få vara delaktig i samhället
            och till tron på ett liv utan beroende av narkotika.
          </note>
          <note>
            Anf. 156 CARL-JOHAN WILSON (fp)
          </note>
          <note>
            Värderade talman! Många besparingar som den här riksdagen och
            svenska folket får läsa om och drabbas av drabbar ungdomar och
            barnfamiljer. Det har vi hört exempel på här. Det är alltså inte
            svårt att hitta exempel på ärenden som drabbar ungdomar.
          </note>
          <note>
            I dag behandlar vi ett utskottsbetänkande som i stor utsträckning
            behandlar ungdomars delaktighet i den demokratiska processen,
            där föreningsliv och ideell verksamhet skolar ungdomar till att
            i andra sammanhang, längre fram i livet, ta ansvar på olika sätt,
            i föreningsliv, i samhälle och i företag.
          </note>
          <note>
            Vi måste hantera ungdomsfrågorna så att inte framtidens politik
            enbart påverkas av ungdomar som av egen kraft orkar organisera
            sig i samhället. Vi har hört här och vi vet från andra håll att
            ungdomar har stora problem med tobak, alkohol, narkotika och våld,
            som vi inte kommer till rätta med genom att uppmuntra ungdomar
            att sköta sig själva.
          </note>
          <note>
            Många av oss som är verksamma i riksdagen har byggt hela vår
            trygghet i ungdomstiden på engagemang i föreningar av olika slag,
            där vi har känt att vi har varit välkomna och där vi har känt
            att det funnits en uppgift för oss som också kan påverka andras
            tillvaro. Det kan gälla idrottsföreningar, och det kan gälla klubbar
            av olika slag. Men ytterst få som är politiskt verksamma kan i
            vuxen ålder säga: Jag har aldrig deltagit i någon organiserad
            verksamhet i min ungdom. Jag har gått min väg ensam och klarat
            mig själv.
          </note>
          <note>
            Kulturutskottet tillstyrker nu en rimlig satsning på ungdomsverksamhet.
            Många av oss hade säkert önskat att regeringens proposition hade
            inneburit ännu mer pengar till ungdomsverksamheten. Men ansvaret
            för Sveriges ekonomi har gjort att vi inte har yrkat på ännu mer
            pengar.
          </note>
          <note>
            Värderade talman! Vi har inte råd att ytterligare minska beloppen
            till ungdomarna. Jag uppfattade att
          </note>
          <note>
            Stig Bertilsson menar att det viktigaste i verksamheten är att
            ungdomarna tar egna initiativ och eget ansvar. Vad skall man då
            säga till dem som har råkat ut för problem som gör att de inte
            är välkomna någonstans? De går omkring på gator och torg och i
            tunnelbanor, och de vet inte vad det vill säga att känna sig välkommen.
            Skall vi säga till dem: Sköt dig själv -
          </note>
          <note>
            det viktigaste är det egna ansvaret!
          </note>
          <note>
            Värderade talman! Att ställa upp på förslagen i det här utskottsbetänkandet
            är det minsta vi kan göra för att stödja en föreningsdriven verksamhet.
            Jag är förvånad över att man här kan yrka bifall till stora neddragningar
            av ungdomsverksamheten, när man ser den verklighet vi lever i.
            I många frågor kan vi diskutera vad pengarna skall satsas på,
            men inte när det gäller ungdomen, som är den framtid som vi har
            ansvar för. Jag tycker därför att det finns anledning att stödja
            det här betänkandet. Jag yrkar bifall till utskottets hemställan.
          </note>
          <note type="speaker">
            Anf. 157 STIG BERTILSSON (m)
          </note>
          <note>
            Fru talman! Det vore bra om källorna vore outsinliga och om vi
            hade outtömliga resurser när det gäller att spendera ur statskassan.
            Men vi har inte det. Det är av den anledningen, Carl-Johan Wilson,
            som vi moderater föreslår besparingar i våra reservationer i det
            här betänkandet. Jag måste säga att jag har utomordentligt svårt
            att förstå att vår besparing medför en förändring som inte är
            möjlig att hantera. Jag har inte hört något konkret uttalande
            under debatten som tyder på det.
          </note>
          <note>
            Det är viktigt att påminna om att vi i dag gör besparingar på
            alla andra områden i samhället. Då är det svårt att se att ett
            enstaka område kan få stå vid sidan om.
          </note>
          <note>
            Ungdomar är förvisso framtiden. Föreningslivet, som får anslag
            från många andra håll, är också framtiden. Jag tycker därför -
            det sade jag i mitt tidigare anförande - att det är oerhört viktigt
            att peka på de positiva och goda krafter som finns inom föreningslivet
            och som har en mycket stor betydelse när det gäller ungdomars
            möjligheter att klara sig.
          </note>
          <note>
            Anf. 158 CARL-JOHAN WILSON (fp)
          </note>
          <note>
            Värderade talman! Det är klart att om man ser som sin viktigaste
            politiska uppgift att kunna meddela svenska folket att skattesänkningar
            är det enda riktiga, måste man naturligtvis ta pengar överallt.
            Men jag tycker ändå att Stig Bertilssons argumentation är märklig
            när han säger att om vi skall spara överallt så skall vi också
            spara på ungdomarna.
          </note>
          <note>
            Vi ser de problem som finns ute i samhället. Det finns knappast
            någon gräns för de medel som borde anslås för denna verksamhet.
            Det hade varit lättare för mig att berömma Moderata samlingspartiet
            och Stig
          </note>
          <note>
            Bertilsson om de hade sagt: Nu måste vi satsa på ungdomarnas
            föreningsliv och stödja ungdomarna så att allt färre går ute på
            gatorna och tar vara på sig själva.
          </note>
          <note type="speaker">
            Anf. 159 STIG BERTILSSON (m)
          </note>
          <note>
            Fru talman! Om man hade kunnat peka på en konkret skillnad mellan
            utskottets förslag och det moderata förslaget som är avgörande
            för den svenska ungdomens framtid hade vi kanske kunnat ha ytterligare
            en debatt.
          </note>
          <note>
            Jag konstaterar att när vi sparar i socialförsäkringssystem och
            annat - jag förutsätter att också Carl-
          </note>
          <note>
            Johan Wilson accepterar det - är det svårt att se att det finns
            en särskild fredad sektor i samhället.
          </note>
          <note>
            Anf. 160 CARL-JOHAN WILSON (fp)
          </note>
          <note>
            Värderade talman! Jag uppfattar inte att ungdomsfrågan är en
            skyddad eller fredad sektor. Det hade behövts ännu mera pengar.
            Besparingarna är ju gjorda redan vid anslaget till propositionen.
          </note>
          <note>
            När det gäller att fråga efter konkreta förslag är det lätt att
            ange skillnaden i kronor. Alla inser väl att det går att göra
            mera för föreningslivet om mera pengar beviljas.
          </note>
          <note>
            Det är också lätt för er i Moderata samlingspartiet att driva
            den här frågan. Ni vet ju att vad ni säger inte kommer att gå
            igenom. Men det passar bra för kalkyler som presenteras. Så är
            det i det politiska livet.
          </note>
          <note>
            Jag är mycket tacksam över att Stig Bertilsson inte har lyckats
            få majoritet för den här frågan. Själv tycker jag att det är viktigt
            att markera att vi med tanke på ungdomen, som ju är vår framtid,
            inte skall behöva göra besparingar när det gäller att ge ungdomen
            möjlighet att påverka den demokratiska processen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            16 § Beslutanderätten i fråga om kyrkliga kulturminnen
          </note>
          <note>
            Föredrogs
          </note>
          <note>
            Kulturutskottets betänkande 1994/95:KrU29
          </note>
          <note>
            Beslutanderätten i fråga om kyrkliga kulturminnen
          </note>
          <note>
            (prop. 1994/95:208)
          </note>
          <note type="speaker">
            Anf. 161 JAN BACKMAN (m)
          </note>
          <note>
            Fru talman! Från visionerna om framtiden i tidigare ärende om
            ungdomsfrågor går vi så över till frågan om hur vi skall handskas
            med en viktig del av vårt kulturarv.
          </note>
          <note>
            Jag konstaterar först att utskottet är överens om den viktigaste
            delen i det här ärendet, nämligen att beslutanderätten i fråga
            om kyrkliga kulturminnen skall överföras från Riksantikvarieämbetet
            till länsstyrelserna som första instans. Det gör det möjligt att
            renodla ämbetet och göra det till en kraftfull sektorsmyndighet
            på kulturmiljövårdsområdet. Detta bedömer jag, och för övrigt
            också de andra reservanterna, är en riktig utveckling.
          </note>
          <note>
            Vi är också överens om att frågan om införandet av möjlighet
            till någon form av straff för dem som inte följer fattade beslut
            enligt lagen om kulturminnen skall få ligga till sig i avvaktan
            på Finansdepartementets beredning av förslagen i Lokaldemokratikommitténs
            betänkande Förtroendevaldas ansvar vid domstolstrots och lagtrots.
          </note>
          <note>
            Däremot är vi inte överens om när överflyttningen av besluten
            från ämbetet till länsstyrelserna skall ske.
          </note>
          <note>
            Regeringen föreslår, och utskottsmajoriteten låter förslaget
            passivt gå vidare till riksdagen och delar uppfattningen, att
            länsstyrelserna skall ta över ansvaret den 1 juli 1995. Ändå säger
            man i betänkandet säger: "Vid RAÄ pågår arbetet med att ta fram
            allmänna råd. Ambitionen är att de skall tryckas före halvårsskiftet.
            - - - kommer det att vid vissa länsstyrelser anställas tjänstemän,
            som kan få möjlighet att delta vid ett utbildningstillfälle i
            november månad i år." Det är de här människorna som från den 1
            juli skall fatta beslut i frågor som rör kyrkliga kulturminnen.
          </note>
          <note>
            Vi reservanter anser att det är en orimlig situation.
          </note>
          <note>
            Vi säger att det i stället är viktigt att länsstyrelsernas tjänstemän
            har så bra beslutsunderlag som möjligt. De skall ha tillgång till
            föreskrifterna och de allmänna råden i så god tid att de kan förbereda
            de här ärendena. Det har allmänheten rätt att kräva av en myndighet.
            Innebörden av ordet rättstrygghet är just att de beslut som våra
            officiella tjänstemän fattar bygger på tillgängliga bestämmelser,
            som man också själv kan ta del av.
          </note>
          <note>
            Jag tror att våra månghundraåriga kyrkor mår väl av att vi som
            beslutsfattare skyndar långsamt på den här punkten och ger ämbetet
            och berörda tjänstemän möjlighet till ytterligare sex månaders
            förberedelser -
          </note>
          <note>
            dvs. att lagen, som det sägs i reservationen, inte skall träda
            i kraft förrän den 1 januari 1996.
          </note>
          <note>
            Jag yrkar bifall till reservationen i kulturutskottets betänkande
            KrU29.
          </note>
          <note type="speaker">
            Anf. 162 BJÖRN KAALING (s)
          </note>
          <note>
            Fru talman! Jag vill yrka bifall till hemställan i kulturutskottets
            betänkande nr 29. Samtidigt vill jag bara helt kort kommentera
            Jan Backmans inlägg på den punkt där de borgerliga partierna har
            en reservation i betänkandet, alltså att förslaget som vi nu behandlar
            skulle träda i kraft den 1 juli. I stället vill man att det skall
            träda i kraft den 1 januari 1996. Av det anförande Jan Backman
            just har hållit, kan man lätt få bilden att det skulle vara något
            ovanligt att Sveriges riksdag fattar beslut i maj om förändringar
            som skall träda i kraft den 1 juli. Jag vill poängtera att detta
            snarare är regel än undantag.
          </note>
          <note>
            Detta är i sig naturligtvis inget skäl för att i onödan hasta
            i gång med ett för tidigt överförande av ansvaret för kyrkliga
            kulturminnen från RAÄ till länsstyrelserna, men i det här fallet
            finns det faktiskt belägg och skäl för att länsstyrelserna redan
            den 1 juli skall komma i gång med arbetet kring de kyrkliga kulturminnena.
          </note>
          <note>
            Länsstyrelserna har redan fått personalförstärkningar för att
            klara av arbetet. De flesta länsstyrelserna har fått den utbildning
            som behövs - det är närmare bestämt ett tjugotal av länsstyrelserna
            som har fått adekvat utbildning - och är beredda att ta över ansvaret.
            På de flesta länsstyrelser väntar man nu på att få komma i gång
            med sitt arbete. Det vore enligt mening olyckligt om riksdagen
            skulle fatta ett beslut om att senarelägga ikraftträdandet av
            förslaget om att länsstyrelserna skall ta över ansvaret för de
            kyrkliga kulturminnena.
          </note>
          <note>
            Det är dessutom så, vilket förtjänar att poängteras i sammanhanget,
            att Riksantikvarieämbetet kommer att ha kvar sin kompetens. Den
            kommer att stå till länsstyrelsernas förfogande. Därmed tycker
            jag man har gjort vad man kan för att garantera att arbetet ute
            i länsstyrelserna flyter friktionsfritt.
          </note>
          <note>
            Mot den bakgrunden, fru talman, yrkar jag bifall till kulturutskottets
            förslag.
          </note>
          <note type="speaker">
            Anf. 163 JAN BACKMAN (m)
          </note>
          <note>
            Fru talman! Skillnaden, Björn Kaaling, när det gäller sent fattade
            beslut är att då finns ofta den lagtext eller de bestämmelser
            som beslutet grundar sig på färdiga när vi tar beslut. Allmänheten
            och andra som är berörda har möjlighet att sätta sig in i detta
            och se vilka villkor som kan komma att gälla för besluten. I
          </note>
          <note>
            det här fallet föreligger inte råden och anvisningarna förrän
            i början av juni, och det betyder att de som skall bli föremål
            för besluten inte har någon möjlighet att avgöra hur de kommer
            att träffas.
          </note>
          <note>
            Björn Kaaling säger att länsstyrelserna har fått sina personalförstärkningar.
            Ändå säger man från majoritetens sida i betänkandet att vissa
            länsstyrelser kommer att anställa tjänstemän. Det betyder att
            alla ännu inte är på plats och att alla ännu inte kunnat ta del
            av utbildningen.
          </note>
          <note>
            Kompetensen finns kvar på ämbetet, säger Björn
          </note>
          <note>
            Kaaling. Jag tycker det leder till en enda rimlig slutsats: Låt
            också beslutsrätten ligga kvar på ämbetet och skjut upp reformen
            sex månader.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            SfU17 Socialförsäkringsfrågor
          </note>
          <note>
            Mom. 1 (införande av arbetsmarknadsavgift för inkomster av annat
            förvärvsarbete)
          </note>
          <note>
            1. utskottet
          </note>
          <note>
            2. res. 1 (m, c, fp, kds)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 5 (delpension)
          </note>
          <note>
            1. utskottet
          </note>
          <note>
            2. res. 2 (m, fp, kds)
          </note>
          <note>
            Votering:
          </note>
          <note>
            208 röster för utskottet
          </note>
          <note>
            111 röster för res. 2
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 21 c, 1 fp, 20 v, 16
          </note>
          <note>
            mp
          </note>
          <note>
            För res. 2: 76 m, 22 fp, 13 kds
          </note>
          <note>
            Frånvarande: 11 s, 4 m, 6 c, 3 fp, 2 v,
          </note>
          <note>
            2 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SFU18 Mottagande av asylsökande
          </note>
          <note>
            Kammaren biföll utskottets hemställan.
          </note>
          <note>
            SFU14 Tilläggsbudget - Flyktingmottagandet
          </note>
          <note>
            Kammaren biföll utskottts hemställan.
          </note>
          <note>
            FiU18 Fastighetsförvaltning och statlig lokalförsörjning (prop.
            1994/95:100 bil.
          </note>
          <note>
            8)
          </note>
          <note>
            Mom. 1 - 9
          </note>
          <note>
            Kammaren biföll utskottets hemställan.
          </note>
          <note>
            Mom. 10 (försäljning av Vasakronan AB)
          </note>
          <note>
            1. utskottet
          </note>
          <note>
            2. res. (m, fp, kds).
          </note>
          <note>
            Votering:
          </note>
          <note>
            207 röster för utskottet
          </note>
          <note>
            113 röster för res.
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c, 19 v, 16 mp
          </note>
          <note>
            För res.: 76 m, 23 fp, 1 v, 13 kds
          </note>
          <note>
            Frånvarande: 11 s, 4 m, 5 c, 3 fp, 2 v,
          </note>
          <note>
            2 mp, 2 kds
          </note>
          <note>
            SkU30 Kontrolluppgiftsskyldighet, m.m.
          </note>
          <note>
            Mom. 4 (skatteflyktslagen)
          </note>
          <note>
            1. utskottet
          </note>
          <note>
            2. res. 3 i motsvarande del (m, fp, kds).
          </note>
          <note>
            Votering:
          </note>
          <note>
            207 röster för utskottet
          </note>
          <note>
            111 röster för res. 3
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 22 c, 1 fp, 20
          </note>
          <note>
            v, 15 mp
          </note>
          <note>
            För res. 3: 76 m, 22 fp, 13 kds
          </note>
          <note>
            Frånvarande: 12 s, 4 m, 5 c, 3 fp, 2 v,
          </note>
          <note>
            3 mp, 2 kds
          </note>
          <note>
            Mom. 5 (en översyn av rättssäkerheten)
          </note>
          <note>
            1. utskottet
          </note>
          <note>
            2. res. 4 (kds).
          </note>
          <note>
            Votering:
          </note>
          <note>
            307 röster för utskottet
          </note>
          <note>
            13 röster för res. 4
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna
          </note>
          <note>
            För utskottet: 150 s, 76 m, 22 c, 23 fp,
          </note>
          <note>
            20 v, 16 mp
          </note>
          <note>
            För res. 4: 13 kds
          </note>
          <note>
            Frånvarande: 11 s, 4 m, 5 c, 3 fp, 2 v,
          </note>
          <note>
            2 mp, 2 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU37 Tullsamarbetsavtal med Tjeckien
          </note>
          <note>
            Kammaren biföll utskottets hemställan.
          </note>
          <note>
            SkU38 Tullsamarbetsavtal med Litauen
          </note>
          <note>
            Kammaren biföll utskottets hemställan.
          </note>
          <note>
            KrU27 Ungdomsfrågor m.m.
          </note>
          <note>
            Mom. 9 (medelsanvisningen till Bidrag till nationell och internationell
            ungdomsverksamhet m.m.)
          </note>
          <note>
            1. utskottet
          </note>
          <note>
            2. res. 4 (m).
          </note>
          <note>
            3. res. 5 (v).
          </note>
          <note>
            Förberedande votering:
          </note>
          <note>
            75 röster för res. 4
          </note>
          <note>
            20 röster för res. 5
          </note>
          <note>
            221 avstod
          </note>
          <note>
            33 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            222 röster för utskottet
          </note>
          <note>
            76 röster för res. 4.
          </note>
          <note>
            21 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 22 c, 23 fp, 15 mp,
          </note>
          <note>
            12 kds
          </note>
          <note>
            För res. 4.: 76 m
          </note>
          <note>
            Avstod: 20 v, 1 mp
          </note>
          <note>
            Frånvarande: 11 s, 4 m, 5 c, 3 fp, 2 v,
          </note>
          <note>
            2 mp, 3 kds
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU29 Beslutanderätten i fråga om kyrkliga kulturminnen
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            188 för utskottet
          </note>
          <note>
            132 för res.
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 150 s, 1 m, 1 c, 20 v, 16
          </note>
          <note>
            mp
          </note>
          <note>
            För res. 75 m, 21 c, 23 fp, 13 kds
          </note>
          <note>
            Frånvarande: 11 s, 4 m, 5 c, 3 fp, 2 v,
          </note>
          <note>
            2 mp, 2 kds
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under dagens sammanträde fick avgöras
            i ett sammanhang vid morgondagens arbetsplenum.
          </note>
          <note>
            17 § Bilregisterverksamheten
          </note>
          <note>
            Föredrogs
          </note>
          <note>
            Trafikutskottets betänkande 1994/95:TU23
          </note>
          <note>
            Bilregisterverksamheten (prop. 1994/95:126)
          </note>
          <note>
            Anf. 164 KARL-ERIK PERSSON (v)
          </note>
          <note>
            Fru talman! Man skulle kunna vara litet humoristisk och säga
            att detta är det första betänkande från trafikutskottet där vi
            inte hänskjuter allt till de arbetande kommittéerna. Nu avgör
            faktiskt vi själva ett ärende!
          </note>
          <note>
            Regeringens proposition är vad bilregistrets verksamhet beträffar
            en av de sämsta jag har sett under mina år i riksdagen. Grunden
            för mitt ställningstagande är att uppgifterna vi fått är så motsägelsefulla
            och sinsemellan olika. Regeringen vill spara 40 miljoner kronor
            på bilregistrets verksamhet. När vi uppvaktat och sammanstrålat
            med de olika parterna säger de att besparingen kanske blir på
            8 miljoner kronor. Detta är märkligt, och man frågar sig: Vem
            är det man spar åt?
          </note>
          <note>
            Registerverksamheten betalas ju av oss bilägare med 46 kronor
            per skatteinbetalningstillfälle, och jag kan alltså inte se någon
            besparing för staten. En annan märklig sak är att man i valrörelsen
            talade om att skapa jobb, jobb och åter jobb. Jag har hört samma
            sak sägas här i kammaren från olika regeringsföreträdare. Trafikutskottet
            är ganska tufft på detta område, när man ställer minst ca 250
            personer utan arbete i länen.
          </note>
          <note>
            Vad är det som gör att man inte kan behålla registerverksamheten?
            Den medför ingen kostnad för staten, och man skulle genom den
            kunna ha en verksamhet ute i landet som räddar sysselsättningen.
          </note>
          <note>
            Det finns fler märkligheter; redan nu, innan beslut fattats i
            frågan, verkar det som om Vägverket har börjat att köpa in datorer
            och börjat att datorisera verksamheten på de ställen dit den skall
            lokaliseras.
          </note>
          <note>
            Det är märkligt att försöka förekomma riksdagsbesluten på detta
            sätt.
          </note>
          <note>
            Fru talman! Jag skall inte orda så mycket om detta, utan jag
            yrkar bifall till reservation 1 i betänkandet. De särskilda yttrandena
            beskriver egentligen samma sak som reservation 1. Det är litet
            synd att vi inte har kunnat skicka tillbaka hela förslaget till
            regeringen och be den återkomma. Det skulle säkert ha kunnat ge
            oss en bättre proposition och därmed ett bättre betänkande och
            en debatt, framför allt om sysselsättningen på detta område.
          </note>
          <note>
            I detta anförande instämde Elisa Abascal Reyes
          </note>
          <note>
            (mp).
          </note>
          <note type="speaker">
            Anf. 165 MONICA ÖHMAN (s)
          </note>
          <note>
            Fru talman! Det har hänt mycket sedan början av
          </note>
          <note>
            1970-talet. I Sverige har vi ett bilregister som är uppbyggt
            kring 1960-talets datateknik, medan vi själva lever i 90-talet
            och planerar för 2000-talet. Vad regeringens förslag om den framtida
            administrationen av bilregistret egentligen innebär är om vi skall
            utnyttja den moderna tele- och datateknikens möjligheter för att
            förbättra bilregistrets service samtidigt som vi skapar ett antal
            nya arbetstillfällen i framför allt glesbygden och dessutom sparar
            40 miljoner kronor i statskassan eller om vi även i framtiden
            skall låta ansvaret vara delat mellan Vägverket och länsstyrelserna.
            Ansvaret för bilregistret är sedan början av 70-
          </note>
          <note>
            talet delat mellan Vägverket och länsstyrelserna.
          </note>
          <note>
            Vägverket utsågs då till central myndighet och länsstyrelserna
            till regionala registreringsmyndigheter. En hel rad regeländringar
            har gjorts under årens lopp, och ansvar och arbetsuppgifterna
            har mer och mer blandats samman mellan myndigheterna. T.ex. är
            det numera Vägverket som i de flesta fall sköter registreringen.
          </note>
          <note>
            Ansvarsfördelningen och de regler som styr bilregistret har blivit
            svårare att överblicka och begripa.
          </note>
          <note>
            Servicen till allmänheten om vilka regler som gäller är bristfällig,
            och de blanketter som används är svåra att förstå. Allt detta
            har lett till besvär för bilägarna och onödiga utgifter för myndigheterna.
          </note>
          <note>
            Även kostnaderna har blivit svåra att överblicka.
          </note>
          <note>
            Verksamheten har finansierats via en rad olika anslag och avgifter.
            Samtidigt har det saknats en samlad redovisning för vad bilregistret
            egentligen kostar. För att kunna ta till vara de nya möjligheter
            till effektivisering, serviceförbättringar och utlokalisering
            av arbetstillfällen till glesbygden som den nya tekniken skapar
            krävs en omfördelning av arbetet och ansvaret mellan regional
            nivå och central nivå. Om hela ansvaret samlas hos Vägverket och
            verksamheten placeras i
          </note>
          <note>
            Visby, Örebro och Arjeplog skapas möjligheter till samordning
            mellan regional och central nivå.
          </note>
          <note>
            Varje år behandlas över två och en halv miljon ärenden inom bilregisterverksamheten.
            Många av dessa hanteras fortfarande manuellt. På sina håll förekommer
            eftersläpning av arbetet, vilket gör att registret innehåller
            inaktuella uppgifter, som ställer till problem och extra administrativa
            kostnader när de skall användas.
          </note>
          <note>
            Med den s.k. bildfångsttekniken kommer man att kunna hantera
            alla ärenden samma dag. Tekniken har redan införts vid bl.a. tillverkningen
            av körkort. De tekniska förutsättningarna för att rationalisera
            bilregistret finns, men besparingarna har inte kunnat genomföras.
            Om bildfångsttekniken tas i bruk och om man samlar bilregistret
            på tre orter i landet, blir besparingen ca 40 miljoner kronor
            per år.
          </note>
          <note>
            Bilregistrets telefonservice och utredningsverksamhet föreslås
            som sagt samlas på tre orter i landet.
          </note>
          <note>
            125 personer beräknas få jobb inom den nya verksamheten. All
            hantering och inmatning av registret skall ske i Örebro, där även
            Skatteverkets enhet för fordonsskatt kommer att placeras. Men
            naturligtvis kommer de 260 personer som i dag arbetar med bilregisterfrågor
            och fordonsskattefrågor inom länsstyrelserna att erbjudas arbete
            på dessa tre orter. Att bara ha tre stora enheter i stället för
            många små gör att man kan samordna verksamheten och förbättra
            servicen.
          </note>
          <note>
            Om utredningsverksamheten och telefonservicen till allmänheten
            läggs på samma ställe och personalen tillåts växla mellan arbetsuppgifterna
            ökar ju personalens kompetens. God telefonservice resulterar i
            färre utredningar och färre fel i ifyllda anmälningsblanketter,
            vilket i sin tur minskar arbetsbelastningen och de administrativa
            kostnaderna.
          </note>
          <note>
            Förslaget innebär också att service till företag och allmänhet
            förbättras. Möjligheten att göra personliga besök behålls. Målet
            är att det skall vara möjligt att göra personliga besök på lika
            många orter som i dag.
          </note>
          <note>
            De tekniska utredningarna förbättras, eftersom
          </note>
          <note>
            Vägverket till skillnad från länsstyrelserna har egen teknisk
            personal. Informationen till bilägarna förbättras, och anmälningsblanketterna
            förenklas. Ärendehanteringen blir snabbare och säkrare med bildfångsttekniken.
            Risken för att handlingar skall komma bort minskar genom att alla
            handlingar skickas till en och samma plats och behandlingen sker
            enhetligt. Telefonservicen förbättras genom att många frågor kan
            besvaras dygnet runt med hjälp av modern teleteknik i form av
            s.k. röstvalssystem och knapptelefon. Med större enheter ökar
            möjligheten att hålla öppet under kvällar och helger och ge viss
            tolkservice.
          </note>
          <note>
            Fru talman! Den moderna teknikens möjligheter måste tas till
            vara och spridas demokratiskt. Den nya tekniken gör det möjligt
            att vända trenden för ökad arbetslöshet och utflyttning från glesbygden.
            Tekniken skapar möjligheter att låta människor leva och arbeta
            där de vill i landet.
          </note>
          <note>
            Den här riksdagen har många gånger talat om den nya teknikens
            möjligheter. Nu har vi verkligen ett gyllene tillfälle att visa
            att man har menat vad man har sagt. Inte minst Karl-Erik Persson
            har i många anföranden månat om den regionala utvecklingen. Nu
            har han chansen att trycka på rätt knapp.
          </note>
          <note>
            Med detta, fru talman, yrkar jag bifall till utskottets hemställan
            och avslag på reservationen.
          </note>
          <note>
            Anf. 166 KARL-ERIK PERSSON (v)
          </note>
          <note>
            replik
          </note>
          <note>
            Fru talman! Monica Öhman talar varmt om det regionala. Det enda
            som händer är väl att det kommer någonting till Norrbotten. Örebro
            län har klarat sig något så när bra, även om regeringen har tagit
            mycket verksamhet, framför allt statliga delar, från Örebro län.
          </note>
          <note>
            Monica Öhmans beskrivning är inte riktig. De brev och de skrivelser
            som vi har fått i utskottet visar att man befarar att det blir
            sämre på länsstyrelserna.
          </note>
          <note>
            Det gäller framför allt människor med invandrarbakgrund. Bilförsäljare
            är också oroliga, därför att de har kunnat gå upp dit och snabbt
            få bilar inregistrerade och avregistrerade.
          </note>
          <note>
            När det gäller besparingen måste jag få ett besked:
          </note>
          <note>
            Är det inte bilägarna som betalar registerverksamheten? Om det
            inte är så måste någon fara med osanning. Vid den uppvaktning
            som vi hade i utskottet ställde jag den konkreta frågan om det
            är bilägarna som betalar registerverksamheten, och jag fick svaret
            ja. Vi betalar detta med 46 kr varje gång vi betalar skatt på
            bilen.
          </note>
          <note>
            Monica Öhman säger att det blir en besparing för staten. Men
            om det är bilägarna som ser till att den här verksamheten fungerar,
            genom att de betalar skatt, hur skall då staten kunna spara pengar?
            Detta är för mig helt omöjligt att förstå - det går inte ihop.
            Om
          </note>
          <note>
            Monica Öhman har någon annan uppgift än att det är bilägarna
            som betalar måste hon ta fram den nu.
          </note>
          <note>
            Anf. 167 MONICA ÖHMAN (s) replik
          </note>
          <note>
            Fru talman! Det här med matematik är svårt, Karl-
          </note>
          <note>
            Erik Persson, men jag skall försöka förklara.
          </note>
          <note>
            I dag arbetar 260 personer med den här verksamheten ute på länsstyrelserna.
            Man kan uppskatta att de här människorna tillsammans kostar drygt
            80 miljoner, med omkostnader. Nu räknar man med att ungefär 130
            personer skall klara det här jobbet med den nya tekniken, och
            det blir en kostnad på drygt 40
          </note>
          <note>
            miljoner kronor. Det är alltså hälften jämfört med i dag.
          </note>
          <note>
            Karl-Erik Persson talar om sämre service. Jag tror att jag är
            den av oss två som har någon erfarenhet av att centralisera registerverksamheten.
            Vi har provat det under en period i Norrbotten. Exakt de farhågor
            som framkommit via brev och uppvaktningar framkom också på den
            tiden, när vi var länsstyrelseledamöter i Norrbotten. I dag är
            det ingen i Norrbotten som klagar på sämre service, utan tvärtom
            säger man att det snarare är lättare att komma fram till bilregistret
            i dag än det var tidigare, när det gick genom länsstyrelsens växel.
          </note>
          <note>
            Jag vågar därför lova att det inte blir försämringar på serviceområdet,
            utan tvärtom kommer människor att uppleva att det blir bättre.
            Med teknikens hjälp slår man ett telefonnummer, och man kopplas
            till det ställe som för tillfället är ledigt. Om jag är i Norrbotten
            kopplas jag först till Arjeplog, och om det råkar vara upptaget
            där kopplas jag vidare. På det sättet når jag fram fortare. Servicen
            skall Karl-Erik Persson alltså inte vara orolig för.
          </note>
          <note>
            Anf. 168 KARL-ERIK PERSSON (v)
          </note>
          <note>
            replik
          </note>
          <note>
            Fru talman! Att Socialdemokraterna centraliserar är inget nytt.
            Jag vill fortfarande tala om registerverksamheten. Jag förstår
            att det blir en besparing om man sparkar bort hälften av personalen.
            Men det är inte staten som sparar, utan staten får betala kostnaderna
            för arbetslösheten i stället. Bilregisterverksamheten och de som
            i dag jobbar på bilregistret betalas via bilägarna genom skatten.
            Det kommer vi inte ifrån.
          </note>
          <note>
            Staten betalar inte detta, utan det är vi bilägare som betalar
            registerverksamheten.
          </note>
          <note>
            Det är klart att det blir en mindre kostnad om man sparkar bort
            hälften av personalen, men i så fall skulle det bli en skattelättnad
            på 46 kr för en bilägare. Det är vad det kostar. Jag tror inte
            att det blir så, men om det mot förmodan blir så tror jag att
            bilägarna mer än gärna ställer upp och betalar 46 kr ograverat,
            i stället för att en massa människor skall sparkas ut i arbetslöshet.
          </note>
          <note>
            Anf. 169 MONICA ÖHMAN (s) replik
          </note>
          <note>
            Fru talman! Jag vet inte hur det är med det matematiska kunnandet,
            Karl-Erik Persson. Men 46 kr räcker inte för att dra in 83 miljoner.
            Vi får inte glömma bort att det också har funnits ett anslag till
            länsstyrelsen och till Vägverket med i bilden som har betalat
            en del av verksamheten.
          </note>
          <note>
            Jag skulle vilja ställa en fråga till Karl-Erik Persson: När
            har denna riksdag uttalat ett socialt ansvar för människor i samband
            med effektivisering av verksamhet?
          </note>
          <note>
            Jag skulle också vilja säga en annan sak. Jag debatterade för
            inte så länge sedan med Karl-Erik Persson här i kammaren, och
            Socialdemokraterna blev då beskyllda för att inte ta regionalpolitiskt
            ansvar. Vad är det Karl-Erik Persson gör nu? Hur skapas 30 kvinnojobb
            i Visby? Hur skapas 55 kvinnojobb i Arjeplog? Det är vad det handlar
            om. Det måste vara någon rättvisa i världen.
          </note>
          <note>
            Nu har Karl-Erik Persson och andra som tänker rösta emot det
            här förslaget möjlighet att i stället visa att vi genom detta
            beslut lever upp till det som vi har sagt många gånger i det här
            huset om regional utveckling och om att vi måste ta ansvar för
            alla delar av detta land. Det gäller åtminstone de här två orterna.
          </note>
          <note type="speaker">
            Anf. 170 WIGGO KOMSTEDT (m)
          </note>
          <note>
            Fru talman! Den proposition som vi behandlar i detta betänkande
            är dålig, slarvigt skriven och motsägelsefull. Det enda riktiga
            hade egentligen varit att riksdagens majoritet hade skickat tillbaka
            den till departementet.
          </note>
          <note>
            Jag skall börja med att citera vad vi har sagt i vårt särskilda
            yttrande när det gäller motsägelsefullheten i detta:
          </note>
          <note>
            "Av budgetpropositionen - för att nu till en början övergå till
            Kommunikationsdepartementets del av denna - framgår att Vägverkets
            registerverksamhet
          </note>
          <note>
            ?tillförs 37,5 miljoner kronor från länsstyrelserna´.
          </note>
          <note>
            I Civildepartementets del av budgetpropositionen framhålls att
            kostnaderna för länsstyrelsernas befattning med bilregistret uppgår
            till 83,5 miljoner kronor per år. Vid beräkningen av anslaget
            till Länsstyrelserna har detta minskats med det angivna beloppet
            mot bakgrund av regeringens förslag om bilregisterverksamheten.
            Efter att ha läst budgetpropositionen så långt, kan man alltså
            konstatera att besparingen uppgår till 46 miljoner kronor - -
            -. Utmärkt, säger man sig, besparingen är ju större än vad regeringen
            angivit. Men hur var det med fordonsskattefrågorna?
          </note>
          <note>
            Regeringen skulle ju återkomma till riksdagen med dem, sedan
            Riksskatteverket studerat frågan. Man måste tydligen vänta ännu
            någon tid, innan bilden av de fullständiga besparingseffekterna
            - enligt regeringens bedömning - klarnar.
          </note>
          <note>
            Döm om vår häpnad, när regeringen visar sig återkomma till riksdagen
            förr än man rimligtvis kunde ana - nämligen samma dag. Ty i Finansdepartementets
            del av budgetpropositionen står att läsa att länsstyrelsernas
            verksamhet inom fordonsskatteområdet skall föras över till skatteförvaltningen."
          </note>
          <note>
            Det är svårt att någonstans hitta något mer motsägelsefullt än
            vad de tre departementen säger i var sin del av årets statsverksproposition.
          </note>
          <note>
            Det har sagts i propositionen att besparingseffekten skall vara
            40 miljoner per år. Eftersom jag tillhör ett parti som predikar
            sparsamhet och besparingar på alla områden, anser jag att det
            är självklart att man måste ta hänsyn till det här. Men uppenbarligen
            har regeringen inte litat på Vägverkets siffror, utan man har
            bett Öhrlings Reveko - som är en mycket auktoriserad revisionsbyrå
            - granska Vägverkets siffror. De kom fram till 8 miljoner.
          </note>
          <note>
            Vad gör då regeringen? Man har anlitat Öhrlings
          </note>
          <note>
            Reveko och betalat pengar, men man struntar tydligen i vad de
            säger där. Man fortsätter nämligen att hävda att man skall spara
            40 miljoner kronor per år. Jag undrar varför man inte har tagit
            hänsyn till detta.
          </note>
          <note>
            Alla besparingar är naturligtvis mycket välkomna, vilket har
            diskuterats redan tidigare. Men om denna besparing nu är så stor
            borde ju den del som kallas registerhållningskostnad, som står
            angiven på den bilskattsedel man får, kunna minskas.
          </note>
          <note>
            Det är ju, som Karl-Erik Persson sade, vi bilägare som i dag
            betalar dessa 46 kronor. Jag vill då fråga majoriteten: Om staten
            sparar halva den kostnaden genom den här rationaliseringen, kan
            jag då räkna med att bli debiterad 23 kronor mindre nästa år?
            Det är ju faktiskt inte jag som enskild person som skall få den
            här budgeten att stämma utan det är de som lägger fram propositionen.
          </note>
          <note>
            I propositionen säger man att den här centraliseringen inte skall
            bli så farlig, därför att man skall ha kvar personlig service
            på minst det antal platser - det är ett citat ur propositionen
            - som man har i dag. Det betyder att de 24 länsstyrelserna inte
            räcker, utan vi kanske får en extra plats eller mer i varje län
            - vad vet jag? Då är min fråga: Är de pengar detta kommer att
            kosta med i det här förslaget?
          </note>
          <note>
            Vi har vid uppvaktningar i utskottet fått veta att det tar mellan
            nio och tolv månader att utbilda en person som skall kunna svara
            på de här frågorna.
          </note>
          <note>
            Vägverket har i dag ingen sådan personal. Skall vi då börja utbilda
            nya människor för att spara de här pengarna, som inte blir en
            besparing? Vore det i så fall inte vettigt att man köpte tjänsterna
            från länsstyrelserna, när man nu skall upprätta de här regionala
            serviceställena?
          </note>
          <note>
            Jag skall inte ge mig in i den politiska diskussionen om regionalpolitik,
            arbetsmarknadspolitik osv., men jag vill ändå säga att detta börjar
            likna den arbetsmarknadspolitik som riksdagen ofta fattar beslut
            om, nämligen att friställa ett antal människor på ett ställe och
            inrätta tjänster på ett annat. Det är lysande!
          </note>
          <note>
            Det kostar mycket pengar att inrätta nya tjänster, och de som
            står över skall också ha en ersättning.
          </note>
          <note>
            Därutöver kan man säga att de människor som är anställda ofta
            är kvinnor i en ålder som gör det synnerligen svårt att få nya
            jobb. Skall man nu i stället ta anställda som finns på Vägverket
            och skola om dem undrar jag vad man egentligen vinner, bortsett
            från att man skapar en socialt mycket dålig situation för en del
            människor.
          </note>
          <note>
            Därtill kommer att man inte heller har fått säga upp personal
            - det har Arbetsgivarverket satt stopp för. Från den 1 juli i
            år har länsstyrelserna inte pengar, men man skall ändå ha personalen!
            Det vore intressant att få veta hur de skall finansiera det. Oavsett
            vilken börs pengarna skall tas ur måste den kostnaden tas med
            i den här bedömningen.
          </note>
          <note>
            Jag kan ibland tycka att det är bra att centralisera verksamhet.
            Om den här manövern skall göras vore det enda rimliga att lägga
            verksamheten i Örebro, där den centrala dataenheten, som tidigare
            sorterade under Trafiksäkerhetsverket och nu under Vägverket,
            redan finns. Men i stället vill man bedriva litet regionalpolitik
            för att ta några billiga poäng på ett par platser, nämligen Arjeplog
            och Visby. Finns det där så mycket personal att tillgå som är
            utbildad för det här, eller varifrån skall man ta den?
          </note>
          <note>
            Blir det kanske som när man flyttade TSV till
          </note>
          <note>
            Borlänge - unga flickor från Dalarna låg på traktamente ett år
            i Stockholm för att lära sig jobbet, men när ett år hade förflutit
            tyckte de att det var mycket roligare med Stockholm än med Borlänge,
            så de blev kvar! Är det kanske så det kommer att fungera även
            i den här situationen?
          </note>
          <note>
            Jag vet inte hur lätt det blir att få personal att flytta. Jag
            tror inte att man får dem som blir arbetslösa i
          </note>
          <note>
            Vänersborg, Kristianstad, osv. att flytta. Och det är faktiskt
            inte lättare att få något jobb på de ställena.
          </note>
          <note>
            Jag är för att man flyttar ut verksamheter, men då skall det
            vara i en situation då man skapar någonting nytt - då är det lättast.
          </note>
          <note>
            Inom parentes kan jag konstatera att när Länsstyrelsen i Norrbottens
            län flyttade ut bilregistret till
          </note>
          <note>
            Arjeplog fick man bara en enda person att flytta med, och då
            var det ändå fråga om en flyttning inom länet.
          </note>
          <note>
            Chefen för registerverksamheten flyttade med, men ingen annan
            gjorde det. Jag kan inte tänka mig att man kommer att få de människor
            som det här gäller att flytta till Arjeplog, när inte ens luleborna
            kan flytta dit. Det är ytterligare ett exempel på orimligheten
            av denna hantering i det svåra arbetsmarknadsmässiga klimat som
            vi har.
          </note>
          <note>
            Man kan naturligtvis säga att mitt parti borde ha reserverat
            sig, men eftersom vi hoppas på att det ändå skall bli en besparing
            ville jag inte få det hugget på mig att jag är emot det. Men vi
            kommer inte att delta i beslutet. Hade det funnits en majoritet
            i utskottet för att skicka tillbaka propositionen hade vi stött
            det förslaget till hundra procent. Men tyvärr fanns det partier
            som sviktade, så nu kommer riksdagen i dag eller möjligen i morgon
            förmiddag att fatta ett ovanligt dåligt beslut.
          </note>
          <note>
            Anf. 171 MONICA ÖHMAN (s) replik
          </note>
          <note>
            Fru talman! Jag skall lugna en något upprörd
          </note>
          <note>
            Wiggo Komstedt med att säga att det inte alls är Arbetsgivarverket
            som har stoppat det här med personalen, utan det är riksdagen.
            Riksdagen har antagit ett s.k. överlåtelsedirektiv som EU hade
            när vi blev medlemmar i EU. Enligt vad jag vet var Wiggo
          </note>
          <note>
            Komstedt väldigt mån om att vi skulle bli medlemmar i EU. Då
            får man också ta en del avigsidor med medlemskapet. Det här är
            en sådan. Men jag kan hålla med om att det var en liten blunder
            att man inte kom ihåg att man hade antagit det här EU-direktivet
            och gjort det till svensk lag. - Men så var det med den saken.
          </note>
          <note>
            När man lyssnar på Wiggo Komstedt kan man tro att vi nu skall
            bygga upp nya enheter runt om i landet, men det är ju inte alls
            meningen. Det är inte alls meningen att vi skall ha några nya
            kontor på länsstyrelsen. Jag har nio mil till länsstyrelsen, men
            jag hade ändå ingen nytta av Bilregistret när det låg där - jag
            åker inte dit för personliga besök. Här skall man nyttja de möjligheter
            till kundkontakter som finns -
          </note>
          <note>
            det kan vara postkontor, telebutiker och liknande -
          </note>
          <note>
            för att göra det snabbt och enkelt för vanligt folk att få i
            väg sitt besked. Som enskilda medborgare i Sverige gör vi inte
            så många personliga besök. Däremot är det mycket handlingar som
            hanteras.
          </note>
          <note>
            Det är ju ganska underbart att höra en moderat värna så förskräckligt
            om arbetstillfällena. När någonsin har Moderata samlingspartiet
            kritiserat att man tar bort personal från ett ställe och skapar
            nya jobb på ett annat när man har velat privatisera verksamhet
            här i landet? Det har man ansett vara rätt, men nu får vi kritik
            för att vi gör det. Men det borde moderaterna kanske ha tänkt
            på innan.
          </note>
          <note>
            Anf. 172 WIGGO KOMSTEDT (m) replik
          </note>
          <note>
            Fru talman! Medlemskapet i EU, som Monica
          </note>
          <note>
            Öhman tog upp, har naturligtvis vissa nackdelar. Men jag tror
            inte att det står något i vår överenskommelse med EU om att vi
            skall flytta någonting till Arjeplog.
          </note>
          <note>
            Det har vi väl hittat på själva enligt vad jag kan förstå.
          </note>
          <note>
            Det är inte meningen att man skall bygga ut på länsstyrelserna,
            sade Monica Öhman. Nej, det har jag inte sagt. Men jag har citerat
            propositionen, som säger att man skall ha personlig service på
            minst samma antal platser som i dag. Är det som står i propositionen
            inte rätt, Monica Öhman? Är det fel då?
          </note>
          <note>
            Monica Öhman säger att hon inte åker till länsstyrelsen. Nej,
            det gör inte jag heller. Det gör förmodligen inte någon här i
            kammaren. Men man har några hundra tusen besök per år. Uppenbarligen
            finns det de som inte kan hantera den här blanketten lika bra
            som
          </note>
          <note>
            Monica Öhman och jag och som känner sig föranledda att åka dit.
            Det är det det handlar om. Men vi får naturligtvis också lära
            oss detta så småningom.
          </note>
          <note>
            Det har ingen betydelse om vi har personlig service på länsstyrelsen
            eller inte; vi kan dra in den. Men vad är det som säger att det
            här inte kan ligga kvar på länsstyrelsen i alla fall, med den
            moderna bildtekniken? Det är faktiskt ingenting som talar emot
            det.
          </note>
          <note>
            Jag har inte talat om arbetslösheten och sagt att jag värnar
            om arbetstillfällena. Jag har bara sagt att jag har svårt att
            förstå att detta är ett sätt att komma till rätta med arbetslösheten:
            ett gäng är arbetslöst, och så satsar man på ett annat gäng på
            en annan ort.
          </note>
          <note>
            Jag har svårt att få den ekvationen att gå ihop, Monica
          </note>
          <note>
            Öhman. Detta kostar bara mer pengar, och det tycker jag inte
            att vi har råd med i Sverige.
          </note>
          <note>
            Jag frågade också: Kan jag nu räkna med att få hälften av avgiften
            tillbaka, eftersom jag nu som enskild fordringsägare bidrar till
            den här besparingen, eller är det jag som på det här sättet skall
            se till att statens budget blir bättre? Är det som vanligt bilägarna
            som skall betala regionalpolitiken?
          </note>
          <note>
            Anf. 173 MONICA ÖHMAN (s) replik
          </note>
          <note>
            Fru talman! Wiggo Komstedt kan vara lugn. Det blir inga pengar
            tillbaka. Avsikten är att effektivisera verksamheten och göra
            en vinst för statskassan, inte för Wiggo Komstedt ej heller för
            mig.
          </note>
          <note>
            Överlåtelsedirektivet handlar inte om att vi skall flytta arbetstillfällen
            från länsstyrelserna till Arjeplog,
          </note>
          <note>
            Visby eller Örebro. Det handlar om att ge personal där verksamhet
            överlåts en viss trygghet under ett års tid. Det är vad överlåtelsedirektivet
            handlar om. Därför hamnar vi nu i dilemmat att vi tidsmässigt
            inte hinner med.
          </note>
          <note>
            Det talas om att avskaffa vissa tjänster och skapa nya tjänster.
            Men det har vi gjort många gånger i den här kammaren. Vi har plockat
            bort verksamhet men vi har också inrättat ny verksamhet någon
            annanstans.
          </note>
          <note>
            Det förvånar mig att man värnar så enormt om de här tjänsterna
            ute på länsstyrelserna. Visst tycker jag att det är besvärande.
            Men jag tycker samtidigt att man drar ett konstigt löjets skimmer
            över de här kvinnorna - de är lågutbildade och de har uppnått
            den ålder då de inte längre platsar på arbetsmarknaden.
          </note>
          <note>
            Ge kvinnorna på länsstyrelserna chansen att börja om med ett
            nytt jobb. Inom länsförvaltningarna kanske det också finns jobb.
            De är varmt välkomna till Arjeplog.
          </note>
          <note>
            Anf. 174 WIGGO KOMSTEDT (m) replik
          </note>
          <note>
            Fru talman! Jag förstår att Monica Öhman önskar kvinnorna som
            jobbar på Länsstyrelsen i Kristianstad välkomna till Arjeplog,
            eftersom hon inte fick sina egna att flytta dit ifrån Luleå. Då
            förstår jag att man behöver rekrytera.
          </note>
          <note>
            Det talas här om att vi har flyttat verksamhet och att ny verksamhet
            har tillkommit. Det är självklart.
          </note>
          <note>
            Det moderna samhället tar bort jobb och skapar nya jobb. Det
            är inte detta det är tal om i det här fallet.
          </note>
          <note>
            Vi skall inte heller slå oss för bröstet när vi har flyttat en
            verksamhet. Under 70-talet genomfördes en utlokalisering som inte
            gav ett enda nytt jobb. Vi flyttade verksamhet från Stockholm
            till Borlänge,
          </note>
          <note>
            Gävle osv. De kostade en miljon per styck att flytta men vi fick
            inte ett enda nytt jobb. Detta är en erfarenhet av sådant laborerande.
            Jag tycker faktiskt inte att det är mycket att skryta med.
          </note>
          <note>
            Jag värnar inte om någon särskild, utan jag bara tycker att det
            är märkligt att man tar bort ett antal jobb och skapar dem på
            en annan ort där samma jobb skall utföras. Det tycker jag är märkligt.
            Jag har inte värnat eller talat om lågutbildade personer, Monica
            Öhman.
          </note>
          <note>
            Jag har inte sagt någonting i den stilen. Jag har sagt att de
            är i en sådan ålder att jag inte tror att det blir så lätt för
            dem att få ett nytt jobb.
          </note>
          <note>
            Kan de få ett nytt jobb på länsförvaltningarna?
          </note>
          <note>
            Hur mycket har regeringen sagt att de skall spara?
          </note>
          <note>
            Tror Monica Öhman på fullt allvar att det finns några pengar
            att hämta där, med de besparingsdirektiv som de har fått.
          </note>
          <note>
            Monica Öhman säger att hon kan glädja mig med att jag inte får
            några pengar tillbaka. Avgifter och skatter som socialdemokraterna
            en gång har satt in får vi aldrig tillbaka. Det har jag lärt mig
            under ett långt politiskt liv.
          </note>
          <note>
            (Forts.)
          </note>
          <note>
            Ajournering
          </note>
          <note>
            Kammaren beslöt kl. 17.53 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            17 § (forts.) Bilregisterverksamheten forts.
          </note>
          <note>
            TU23
          </note>
          <note type="speaker">
            Anf. 175 GÖTHE KNUTSON (m)
          </note>
          <note>
            Fru talman! Jag vill börja med att instämma i
          </note>
          <note>
            Wiggo Komstedts anförande, som hölls omedelbart före middagspausen.
          </note>
          <note>
            Utskottets ordförande Monica Öhman talade i sitt anförande engagerat
            om data- och teknikutvecklingen, ungefär som om hon ville säga:
            Nu skall ni få veta, hitlupen allmoge, att det är en ny tid, då
            vi har teknik, och därför skall vi nu ta vara på den, och nu skall
            vi centralisera. Det är nämligen det det handlar om, det är en
            centralisering.
          </note>
          <note>
            Jag för min del hade i all enkelhet inbillat mig att teknikutvecklingen,
            den sofistikerade datateknologin,
          </note>
          <note>
            IT och allt vad därtill hör, gynnar decentralisering, så att
            man på 24 länsstyrelser med hjälp av tekniken skulle kunna fortsätta
            att förfina det här och göra det bättre. Det är också det som
            framkommer i en del av de motförslag som läggs fram.
          </note>
          <note>
            Vi moderater har lika mycket omsorg om de arbetslösa och är lika
            angelägna om att skapa jobb som några andra partiföreträdare.
            Den gliring som Wiggo
          </note>
          <note>
            Komstedt fick byggde på ett totalt osant påstående.
          </note>
          <note>
            Det är inte så att Moderata samlingspartiet har några andra ambitioner
            än att skapa de bästa förutsättningar som kan tänkas i vårt land
            för att alla skall få sysselsättning.
          </note>
          <note>
            Nu skapar man med det här regeringsförslaget arbetslöshet vid
            förmodligen 20 länsstyrelser. Detta är inte alldeles lätt - förmodligen
            är det svårt intill omöjlighet - för de flesta av de äldre kvinnor
            som arbetar på bilregister. Vid en vanlig länsstyrelse med bilregister
            sysselsätts sju à åtta personer - med
          </note>
          <note>
            "vanlig" menar jag då en länsstyrelse i ett län med en folkmängd
            på strax under 300 000.
          </note>
          <note>
            Fru talman! Bl.a. Karl-Erik Persson har redan sagt att det här
            är ett dåligt förslag. Det är ett uselt förslag, som dessutom
            är illa hopkommet. Det var Karl-Erik
          </note>
          <note>
            Perssons omdöme, och det har man faktiskt kunnat höra från flera
            håll, även i regeringskansliet.
          </note>
          <note>
            Det här borde inte ha varit någon partipolitisk fråga. Men nu
            har det tydligen gått prestige i frågan, och därför lägger man
            fram propositionen. Denna arbetades möjligen fram under den förra
            regeringen, men den regeringen lade icke fram den - det är att
            observera. Det kom nämligen då fram så mycket kritik - så mycket
            kritik kommer sällan fram under processen med en proposition.
          </note>
          <note>
            Jag har tillsammans med några andra moderater väckt en motion,
            nr T19, som naturligtvis finns upptagen i förteckningen i detta
            betänkande, TU23. Vi inleder där med att konstatera dystra fakta,
            att det är bortåt 300 människor, vilket motsvarar 260 årsarbetskrafter,
            som skall sägas upp ute på de olika länsstyrelserna. Det blir
            alldeles säkert inte någon massflykt till
          </note>
          <note>
            Arjeplog, knappast heller till Visby, inte ens till Örebro, tror
            jag. Det kommer att uppstå arbetslöshet i och med denna centralisering.
            Wiggo Komstedt gick i detalj in på detta.
          </note>
          <note>
            Jag vill i all enkelhet, fru talman, peka på några fakta, bl.a.
            från ett landshövdingemöte i november i fjol. Landshövdingen i
            Västerås, Jan Rydh, fick där de församlades uppdrag att tillskriva
            regeringen.
          </note>
          <note>
            Landshövding Rydh kunde då tala för ett helt landshövdingemöte,
            som underkände även det föreslagna systemet med centraliserad
            datafångst - det heter ju så. I brevet till regeringen lade han
            också personliga värderingar. Han skriver där:
          </note>
          <note>
            Jag har tidigare som ansvarig för datautvecklingen i Sparbanksrörelsen,
            för närvarande som ordförande i
          </note>
          <note>
            STATTEL-delegationen, egna praktiska erfarenheter av rationaliseringsarbete
            med hjälp av datautveckling, eller informationsteknik, som ju
            är dagens mer moderna begrepp. Han skriver vidare: Det är min
            bestämda uppfattning att den centralisering som nu föreslås är
            en utveckling som står helt i strid med den nya teknikens möjligheter
            till verklig decentralisering.
          </note>
          <note>
            Sedan åberopas konsultrapporten, som Wiggo
          </note>
          <note>
            Komstedt har talat om.
          </note>
          <note>
            Jag vill också nämna något om rättssäkerheten, som inte är behandlad.
          </note>
          <note>
            Vi motionärer hänvisar till en av flera kritiska skrivelser från
            fackliga organisationer. Ordföranden i
          </note>
          <note>
            ST-sektionen i Länsstyrelsen i Kalmar län slog tidigt larm om
            bristande rättssäkerhet i användningen av den nya tekniken i bilregistreringen.
            Han har skrivit till Kommunikationsdepartementet, men det var
            tydligt att ingen där hade tid att ta del av hans mycket angelägna
            synpunkter och varningar.
          </note>
          <note>
            Sedan till frågan om besparingar. När det finns två så helt skilda
            tal som 6,8 miljoner och 40 miljoner i besparingar kan man konstatera
            att diskrepansen gör att det här ligger utomordentligt nära att
            tala om ett fiasko.
          </note>
          <note>
            Rättssäkerheten kommer på tal också i en annan skrivelse. Personalen
            vid Länsstyrelsen i Skaraborgs län i Mariestad har varit med och
            utbildat personal vid Vägverket inför det planerade införandet
            av bildfångsten i bilregistreringen. Dessa kunniga befattningshavares
            åsikter är att rättssäkerheten sätts ur spel, eftersom bildfångsten
            inte kan avgöra vem som har skrivit under en handling, dvs. om
            det är fordonsägaren, Kalle Anka eller någon skojare.
          </note>
          <note>
            Läsbarheten vid användandet av bildfångsttekniken är också en
            akilleshäl när det gäller centralisering av bilregisterverksamhet.
            Vägverket påstår att 75 %
          </note>
          <note>
            är läsbart - alltså inte 100 %, utan man nöjer sig med
          </note>
          <note>
            75 %. Nu säger experterna att det också är fel. En undersökning
            som är baserad på 499 inkomna handlingar visar att läsbarheten
            uppgick till endast 40 %.
          </note>
          <note>
            Det finns många skäl som talar emot förslaget i denna proposition.
            Vi har i motionen gjort en uppräkning, en ganska kortfattad sådan.
            Det har blivit många punkter.
          </note>
          <note>
            Fru talman! Vi vill naturligtvis inte att denna förändring skall
            komma till stånd. Wiggo Komstedt har gjort en röstförklaring som
            innebär att vi moderater kommer att lägga ner våra röster, eftersom
            det inte kunde bli någon majoritet för ett avvisande. Det är med
            andra ord en klar markering.
          </note>
          <note>
            Jag vill avslutningsvis påminna om att det i dag bedrivs en utbredd
            samverkan mellan bilregistren och de lokala myndigheterna, t.ex.
            ASB, polis, tull m.fl.
          </note>
          <note>
            Det samarbetet försvinner om bilregistret nu centraliseras till
            Arjeplog, Örebro och Visby. Vidare går samverkan mellan bilregistret
            och den yrkesmässiga trafiken förlorad vid denna centralisering.
            Den breda kompetens som efter mångårigt arbete byggts upp på bilregistret
            går förlorad.
          </note>
          <note>
            Anf. 176 MONICA ÖHMAN (s) replik
          </note>
          <note>
            Fru talman! Jag skall inte starta någon ny debatt.
          </note>
          <note>
            Jag vill bara ta upp ett par saker.
          </note>
          <note>
            Moderaterna har i olika sammanhang under detta riksmöte talat
            om hur duktiga de är på att spara. De kan minsann spara mer åt
            statskassan än vad socialdemokraterna kan. Detta handlar om en
            besparing på ca 40 miljoner per år. Då säger moderaterna blankt
            nej. Det förvånar mig.
          </note>
          <note>
            Jag hoppas faktiskt att de 349 som sitter i denna lokal och har
            att besluta över Sveriges väl och ve verkligen ställer upp och
            är måna om statskassan. Det är ett måste för oss alla.
          </note>
          <note>
            Jag tycker att det är litet dåligt att ta till det argument som
            Göthe Knutson tar upp. En facklig organisation som inte försöker
            protestera i ett läge när man skall göra en centralisering av
            de arbetsuppgifter som organisationens medlemmar gör, den har
            jag aldrig sett. Statstjänstemännen är en facklig organisation
            för dem som är anställda på länsstyrelserna och gör detta jobb.
          </note>
          <note>
            Varenda länsstyrelse i detta land har uppvaktat sina ledamöter
            på olika sätt och försökt tala om att man vill ha denna uppgift
            kvar hos sig. Precis denna process gick vi igenom i Norrbotten.
            Vi blev uppvaktade av anställda, landshövdingar och fackliga organisationer.
            I dag är det ingen i Norrbotten som protesterar mot detta. Det
            handlar om ifall man tror på den nya tekniken och dess möjligheter
            eller inte.
          </note>
          <note>
            Anf. 177 GÖTHE KNUTSON (m) replik
          </note>
          <note>
            Fru talman! Jag respekterar de fackliga åsikterna när de bärs
            fram på faktiska underlag. Vi är alla medvetna om att det föreligger
            en facklig turbulens i utskottsordförandens valkrets och hemlän.
            Icke desto mindre finner jag det mycket angeläget att i riksdagen
            framförs de röster som kommer från fackligt håll, eftersom inte
            Kommunikationsdepartementet ville ta fram ordentligt underlag.
            Det finns i alla fall uppenbara brister.
          </note>
          <note>
            Det är självklart att landshövdingarna slår vakt om sina verksamheter.
            Det gör de i detta fall på den sakliga grunden att man ute i länen
            - kunderna, bilägarna, bilhandlarna, bilverkstäderna - vill att
            den typ av registerverksamhet som föreligger skall fortsätta.
          </note>
          <note>
            Det skulle vara intressant att höra om utskottsordföranden tycker
            att teknikutvecklingen - datan och allt det som står till tjänst
            - bara skall användas för centralisering. Styrkan i teknikutvecklingen,
            utvecklingen när det gäller data och kommunikationer, är att man
            kan decentralisera verksamheter. Det är det som har gjort att
            det i dag finns företag baserade på skärgårdsöar och ute i det
            vi kallar landsbygd.
          </note>
          <note>
            Anf. 178 MONICA ÖHMAN (s) replik
          </note>
          <note>
            Fru talman! Jag tycker att Göthe Knutson skall hålla sig för
            god för att dra in den fackliga turbulens som pågår i Norrbotten
            i detta fall. Den gäller inte någon konfliktsituation mellan mig
            och Statstjänstemännen. Det är helt andra grupper det handlar
            om.
          </note>
          <note>
            Det hör inte hit.
          </note>
          <note>
            Det är klart att landshövdingarna skall slå vakt om verksamheter
            i sina län. Men då är det vårt ansvar att fundera över om det
            är landshövdingarnas intressen av att ha kvar verksamhet på sina
            länsstyrelser eller att måna om statskassan och utnyttja den nya
            tekniken som är vårt uppdrag. Vi måste fundera över vilka möjligheter
            som framtiden ger för oss.
          </note>
          <note>
            Jag antar att Göthe Knutson, som ändå kommer från ett län med
            en viss glesbygd, har lovprisat möjligheterna att lägga ut jobb
            med den nya teknikens hjälp. Det är vad man gör. Arjeplog är ett
            ställe längst bort i skogen där man kan lägga ut jobb. Visby är
            ett annat ställe där det är svårt att skaffa kvinnoarbetstillfällen.
            Det kan man göra via teknik, och det är det ni vill förhindra
            genom att försöka säga nej till detta förslag.
          </note>
          <note>
            Anf. 179 GÖTHE KNUTSON (m) replik
          </note>
          <note>
            Fru talman! Vad som är ovedersägligt här och nu är att utskottets
            ordförande Monica Öhman har förkastat de fackliga synpunkterna.
            De hör inte hemma i denna debatt, i sakfrågan, fick vi veta alldeles
            nyss.
          </note>
          <note>
            Sedan talar hon om utlokalisering av jobb. Jag har nyligen fått
            bekräftelse på att Arjeplog har en närmast överhettad arbetsmarknad.
            Örebro behöver inga tillskott. Det är en ort som har klarat sig
            alldeles utomordentligt i den statliga utlokaliseringen. Visby,
            för all del, men det är inte meningen att tyngdpunkten skall ligga
            där.
          </note>
          <note>
            Samtidigt som det argumenteras för att man skall få en massa
            jobb i en norrländsk ort, på centralismens altare, skapas arbetslöshet
            för framför allt äldre kvinnor i praktiskt taget alla andra delar
            av landet. Det kan inte vara bra. Självfallet vill vi moderater
            spara, men vi vill göra det på ett vettigt sätt och inte vältra
            över på andra i samhället. Vi vill spara, med ett gott underlag
            i det material som läggs fram. Detta underlag har förkastats av
            så många remissinstanser att det borde vara en självklarhet att
            lägga det åt sidan och skicka tillbaka propositionen till Kommunikationsdepartementet.
          </note>
          <note type="speaker">
            Anf. 180 SIVERT CARLSSON (c)
          </note>
          <note>
            Fru talman! Jag har från Centerns sida tillsammans med Folkpartiet
            i ett särskilt yttrande något talat om hur jag ser på detta ärende.
            Några ord om detta.
          </note>
          <note>
            Frågan om bilregisterverksamheten har väckt en hel del frågetecken.
            Det är vi överens om. Oeniga utredningar och ett beslutsunderlag
            med vissa brister har inte gjort frågans behandling enklare.
          </note>
          <note>
            Jag bedömer besparingseffekterna av regeringens förslag som mycket
            osäkra. Jag delar uppfattningen om behovet av att ta till vara
            alla möjligheter att rationalisera den statliga verksamheten genom
            att bl.a.
          </note>
          <note>
            använda och utveckla den moderna teknikens möjligheter. Men det
            är också viktigt att alla de som av olika anledningar efterfrågar
            personliga tjänster i samband med sina bilregisterärenden även
            i fortsättningen kan få dessa behov tillgodosedda. Därför är det
            med stor tillfredsställelse som jag noterar att regeringens målsättning
            är att kundmottagningar för bilregisterärenden skall finnas på
            minst lika många ställen som i dag.
          </note>
          <note>
            Detta bör öppna möjligheter, menar jag. Jag förutsätter att Vägverket
            också tar till vara och använder sig av den kompetens som i dag
            finns hos länsstyrelsernas trafikadministrativt engagerade personal.
            Det bör också medverka till att minska svårigheterna för den personal
            som organisationsförändringarna omfattar.
          </note>
          <note>
            Noterbart är också att länsstyrelsens uppgift som regional körkortsmyndighet
            och som tillstånds- och tillsynsmyndighet för yrkestrafiklagstiftningen
            kommer att bibehållas.
          </note>
          <note>
            Att Vägverket får ett samlat ansvar för bilregisterverksamheten,
            att ny teknik används, att Arjeplog och
          </note>
          <note>
            Visby erhåller ett antal nya arbetstillfällen och målsättningen
            att kundmottagningar skall finnas på minst lika många ställen
            som i dag är faktorer som gör att jag trots ett något bräckligt
            beslutsunderlag ändå vill yrka bifall till trafikutskottets hemställan
            avseende bilregisterverksamheten.
          </note>
          <note type="speaker">
            Anf. 181 DAN ERICSSON (kds)
          </note>
          <note>
            Fru talman! Jag hade egentligen inte tänkt att begära ordet i
            denna debatt. Jag har i och för sig en motion i betänkandet som
            nu avslås. För egen del kommer jag att rösta på reservationen,
            som innebär att verksamheten inte skall förändras i enlighet med
            propositionens förslag.
          </note>
          <note>
            Men jag kunde, fru talman, ändå inte låta bli att begära ordet.
            Jag tycker faktiskt att de inlägg som
          </note>
          <note>
            Monica Öhman har gjort är en provokation mot den personal som
            arbetar med bilregistret.
          </note>
          <note>
            Först säger Monica Öhman att de 260 som berörs i detta ärende
            naturligtvis kommer att erbjudas jobb på de tre orterna. Hur många
            tror Monica Öhman kommer att ta den möjligheten? Det handlar om
            att flytta över hela landet för dessa människor.
          </note>
          <note>
            I nästa andetag säger Monica Öhman att man nu har skapat 25 kvinnojobb
            i Visby och 35 kvinnojobb i
          </note>
          <note>
            Arjeplog. Det innebär att Monica Öhman redan nu säger att jobben
            inte är till för den personal som nu finns i bilregistret utan
            för de människor som finns på plats. Det är där man skall skapa
            dessa jobb.
          </note>
          <note>
            Redan i debatten har det funnits en väldig motsägelse.
          </note>
          <note>
            Monica Öhman sade också att det handlar om att ge kvinnorna chansen
            att börja om med ett nytt jobb och att de är välkomna till Arjeplog.
            Förstår inte
          </note>
          <note>
            Monica Öhman att det faktiskt är ett hån? Det är en provokation
            och en cynism utöver det vi vanligtvis hör från denna talarstol.
          </note>
          <note>
            I den motion jag själv har skrivit utvecklar jag också argumentationen
            beträffande varför omläggningen inte skall ske i enlighet med
            förslaget. Vi har nu också hört från de partier som har gjort
            särskilda yttranden att man egentligen inte vill bifalla förslaget,
            men man fullföljer inte med att avslå det. Det tycker jag i och
            för sig är litet märkligt i sammanhanget.
          </note>
          <note>
            Jag skall inte ta upp mer tid med att gå in på sakfrågan. Anledningen
            till att jag begärde ordet, fru talman, är att jag tycker att
            Monica Öhman gick långt över anständighetens gräns när hon talade
            om den personal som berörs.
          </note>
          <note type="speaker">
            Anf. 182 MONICA ÖHMAN (s)
          </note>
          <note>
            Fru talman! Vi har i detta land, tack vare att vi för närvarande
            har en socialdemokratisk regeringen, någonting som heter lagen
            om anställningsskydd. Den var borta en period under förra mandatperioden,
            men den är tillbaka. Om en verksamhet flyttas från de olika länsstyrelserna
            till tre orter i landet har man, om man har en anställning hos
            länsstyrelsen, också företrädesrätt till annat jobb inom länsstyrelsen.
            Man kan också välja att flytta.
          </note>
          <note>
            Jag förstår ju längre debatten pågår att det är Arjeplog som
            är stötestenen. Jag förstår det utifrån utgångspunkten att jag
            råkar vara norrbottning. Men
          </note>
          <note>
            Norrbotten är det enda län som har erfarenheten av att ha centraliserat
            bilregistret till en ort i inlandet.
          </note>
          <note>
            Varför gjorde vi det? Det kanske vi skall fundera över en sekund.
            Jo, det berodde på att Arjeplog hade en gruva som sin stora näring.
            Denna riksdag sade att det var förbjudet att leda över vattnet
            så att man skulle kunna ta upp den malmkropp som fanns i älven.
            Det betyder att gruvan skall läggas ned. Därför har riksdagen
            åtagit sig ett särskilt ansvar för Arjeplog. Det är bakgrunden
            till att man i Norrbottens län tog initiativ till att utveckla
            Arjeplog.
          </note>
          <note>
            Det har gått jättebra för dessa kvinnor, och det är därför regeringen
            nu föreslår att man skall få fortsätta i Arjeplog.
          </note>
          <note type="speaker">
            Anf. 183 DAN ERICSSON (kds)
          </note>
          <note>
            Fru talman! Monica Öhman vet mycket väl att det beslut riksdagen
            kommer att fatta i morgon dess värre kommer att innebära att väldigt
            många blir arbetslösa inom en viss tid. De har inte möjlighet
            att flytta vare sig till Visby, Arjeplog eller Örebro. Det är
            verkligheten. Monica Öhman borde kanske gå ut och se hur verkligheten
            ser ut för de människor som kommer att drabbas av beslutet.
          </note>
          <note>
            Anledningen till att jag gick upp i talarstolen var
          </note>
          <note>
            Monica Öhmans uttalande om att de 260 naturligtvis kommer att
            erbjudas jobb på de tre orterna. I nästa andetag sade hon att
            jobben är förbehållna de människor som finns på orterna. Det var
            detta det handlade om. Jag tycker att det får vara någon ordning
            i debatten. Man får inte förespegla opinioner eller andra i denna
            kammare att människor kommer att flytta till dessa orter och få
            jobb där. Det är inte alls detta det handlar om.
          </note>
          <note>
            Anf. 184 MONICA ÖHMAN (s) replik
          </note>
          <note>
            Fru talman! Jag hör att vi får ta en grundkurs i arbetsrätt.
            Om jobben flyttas till Visby, Arjeplog eller
          </note>
          <note>
            Örebro kommer de människor som jobbar med dessa arbetsuppgifter
            att erbjudas möjligheten att flytta med och utföra jobben. Det
            är steg nr 1. Steg nr 2 är att de anställda på länsstyrelsen mot
            bakgrund av sina anställningsår har möjlighet att få det lediga
            jobbet om vakans uppstår på den länsstyrelse där de jobbar i dag.
            Det är så det går till. Det är tryggheten för många människor.
          </note>
          <note>
            Jag tycker faktiskt att Dan Ericsson tar i litet grand när han
            talar om mina överord. Jag undrar vem som försöker ägna sig åt
            frieri.
          </note>
          <note>
            Jag vet att personalen på alla länsstyrelser har protesterat.
            Dan Ericsson säger att jag skall besöka verkligheten. Det lovar
            jag Dan Ericsson. Vi kan ta en färd upp till Arjeplog tillsammans
            och titta på hur bilregistret fungerar där.
          </note>
          <note>
            Anf. 185 DAN ERICSSON (kds) replik
          </note>
          <note>
            Fru talman! Jag följer gärna med till Arjeplog för att se på
            verksamheten där. Vi för politik också om regionalfrågor och om
            hur vi skall se till att få ytterligare arbetstillfällen i regionerna.
            Men vad det nu handlar om är att man kommer att friställa ett
            antal människor runt om i landet som man kanske kunde ha hittat
            en bättre lösning för om exempelvis länsstyrelserna själva hade
            fått möjlighet att försöka effektivisera verksamheten.
          </note>
          <note>
            På grundval av ett dåligt utredningsmaterial fattas nu detta
            beslut. Det har inte minst framkommit i andra replikskiften.
          </note>
          <note>
            Det här är inget frieri, Monica Öhman. Det handlar inte om landshövdingarnas
            intresse, vilket Monica
          </note>
          <note>
            Öhman också sade. Jag agerar sannerligen inte i landshövdingarnas
            intresse. Nu handlar det faktiskt om ett antal människor som hotas
            av direkt arbetslöshet. Det är det som Monica Öhman bidrar med.
          </note>
          <note type="speaker">
            Anf. 186 ELISA ABASCAL REYES (mp)
          </note>
          <note>
            Fru talman! Jag hade egentligen inte tänkt att göra något inlägg
            i denna debatt, men jag skulle vilja göra några små allmänna reflexioner
            efter att ha suttit och lyssnat.
          </note>
          <note>
            Jag skulle vilja börja med att instämma i de alldeles utmärkta
            anföranden som gjorts både från Moderaterna, Vänsterpartiet och
            kds.
          </note>
          <note>
            Jag skulle vilja kommentera det som Centern säger om att man
            förutsätter att det skall finnas kundmottagning på precis lika
            många ställen som i nuvarande system. Det var det Sivert Carlsson
            sade.
          </note>
          <note>
            Hur skulle då den besparing som man förutsätter skall klaras
            med centralisering gå till? Det verkar väldigt onödigt att först
            centralisera verksamheten till tre orter i landet och därefter
            klicka ut den på precis lika många ställen som i dag, men anställa
            andra människor. Vad är det som avses egentligen? Det låter väldigt
            dubbelt och väldigt obegripligt för mig.
          </note>
          <note>
            Om vi nu skall låta bli att använda Arjeplog och framför allt
            Norrbotten som referensram hela tiden skulle jag vilja referera
            till mitt hemlän Sörmland.
          </note>
          <note>
            Där är situationen väldigt svår för människor som tidigare har
            arbetat inom offentlig sektor, kommunal förvaltning eller för
            länet.
          </note>
          <note>
            Jag har talat med människor från mitt hemlän som arbetar på bilregistret.
            Det har närmast beskrivits som en personlig tragedi att bli av
            med jobbet där. Det finns inga möjligheter att flytta. Jag skulle
            vilja fråga
          </note>
          <note>
            Monica Öhman om hon fortfarande insisterar på att människor skall
            kunna flytta från Sörmland till Arjeplog. Inget ont om Arjeplog,
            men man måste ändå se till var människor har sina rötter någonstans.
          </note>
          <note>
            Vad gäller ny teknik kan jag bara konstatera att man har en övertro
            på tekniken. När det egentligen rör sig om ganska enkla metoder
            slås man så pass mycket av teknikens under att man inte riktigt
            förstår att hantera den på ett sätt som tillgodoser hela landet
            på ett bättre sätt. Det gör man just genom det som
          </note>
          <note>
            Göthe Knutson sade, genom centralisering.
          </note>
          <note>
            Jag vill avslutningsvis säga att den tekniska innovationen inte
            är någon direkt innovation. Den är inte märkvärdig. Precis samma
            system skulle kunna användas på länsstyrelsenivå.
          </note>
          <note>
            Anf. 187 MONICA ÖHMAN (s) replik
          </note>
          <note>
            Fru talman! Jag hade faktiskt tänkt avsluta debatten, men jag
            kan inte göra det nu. Om Elisa Abascal
          </note>
          <note>
            Reyes hade lyssnat när jag talade om detta hade hon hört att
            jag sade att det inte handlar om att bygga upp några nya kontor.
            Då gör vi ingen vinst. Det handlar om att utnyttja postkontor
            och telebutiker där man har utrustningen så att man når direkt
            fram till bilregistret.
          </note>
          <note>
            Det är vad det handlar om.
          </note>
          <note>
            Vägverket självt sitter i dag och planerar utifrån att det på
            150 orter i detta land skall finnas utrustning tillgänglig för
            att koppla upp sig mot bilregistret. Det är faktiskt en bättre
            service än vad vi har i dag med de kontor som finns på länsstyrelserna.
          </note>
          <note>
            Jag anklagas nu för att släppa ut en massa kvinnor i arbetslöshet.
            Det låter som att det är våldsamt många på varje länsstyrelse
            som sysslar med dessa frågor. Så är icke fallet. Vilket samhällsansvar
            har Sveriges riksdag tagit när man har skurit ner i den offentliga
            verksamheten tidigare?
          </note>
          <note>
            Vilket ansvar tog man när det skars ner inom sjukvård och hälsovård
            av olika slag? Då säger någon att det är landstingens ansvar.
            Men när det gäller ekonomin är det i detta hus som pengarna har
            dragits undan för den här verksamheten. Jag har icke hört att
            någon då har sagt att det på något sätt är synd om de kvinnor
            som blir arbetslösa.
          </note>
          <note type="speaker">
            Anf. 188 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Jag skulle vilja svara på det som Monica Öhman sist
            sade om samhällsansvar, om vi skall gå in på en så pass allmänpolitisk
            nivå att vi talar om vad som hänt under åren. Den kritik som Miljöpartiet
            främst har riktat som regeringens senaste budgetförslag är just
            hur det drabbar kvinnor, offentliganställda och vården. Det tycker
            jag är en diskussion för sig som vi inte behöver ta i dag.
          </note>
          <note>
            Vad gäller utrustningen är det som Monica Öhman säger. Men om
            vi skall kunna ha kundmottagning på samma sätt ute i landet som
            vi har haft tidigare går det inte ihop för mig att det skall skötas
            utan personal.
          </note>
          <note>
            Det som vi i Miljöpartiet säger är inte att det skall göras mindre
            effektivt eller att vi på något sätt skulle vara teknikfientliga
            därför att vi vill behålla de här jobben. Besparingen i sig är
            tvivelaktig, särskilt om man friställer människor som dessutom
            kommer att bli en kostnad för samhället.
          </note>
          <note>
            Anf. 189 SIVERT CARLSSON (c) replik
          </note>
          <note>
            Fru talman! Elisa Abascal Reyes ifrågasatte varför vi tyckte
            det var vettigt med kundkontaktmottagningarna ute i länen. Jag
            har beskrivit frågan, och den är svår. Vi är överens om det.
          </note>
          <note>
            Jag sade att Vägverket får det samlade ansvaret, att bilregisterverksamheten
            använder den nya tekniken, att Arjeplog och Visby får ett antal
            arbetstillfällen och slutligen att man nu förutsätter att det
            finns minst lika många ställen för kundkontakter som i dag.
          </note>
          <note>
            Det var det som fick mig att fälla avgörandet.
          </note>
          <note>
            Det förutsätter att Vägverket är så klokt, och det tror jag det
            är, att det vet att det ute i landet i dag finns kompetens, tjänster
            och annat på länsstyrelserna och att det då använder och köper
            de tjänsterna.
          </note>
          <note type="speaker">
            Anf. 190 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Det är precis det här jag menar. Då skulle regeringen
            väl ha kunnat sagt det rent ut i en annan proposition att Vägverket
            köper tjänsterna av länsstyrelserna. Men nu sparkar man människor,
            återanställer dem och gör en procedur av det här. Det tycker inte
            jag verkar särskilt vettigt. Jag förstår faktiskt inte varför
            Centern har tagit ställning för detta när man inser problemen.
          </note>
          <note>
            Anf. 191 SIVERT CARLSSON (c) replik
          </note>
          <note>
            Fru talman! Varför jag har tagit ställning för detta har jag
            redogjort för, och det tänker jag inte upprepa.
          </note>
          <note>
            I propositionen står faktiskt att man nästan förutsätter att
            Vägverket använder dessa tjänster på länsstyrelserna.
          </note>
          <note type="speaker">
            Anf. 192 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Det är ingenting mer att säga.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 maj.)
          </note>
          <note>
            18 § Kommunikationsforskning
          </note>
          <note>
            Föredrogs
          </note>
          <note>
            Trafikutskottets betänkande 1994/95:TU24
          </note>
          <note>
            Kommunikationsforskning (prop. 1994/95:100 delvis)
          </note>
          <note>
            Anf. 193 KARL-ERIK PERSSON (v)
          </note>
          <note>
            Fru talman! Först och främst vill jag säga att jag inte skall
            bli så långrandig att jag använder den talartid jag anmält mig
            för.
          </note>
          <note>
            I debatten om föregående betänkande från trafikutskottet TU23
            sade jag att man kunde glädja sig åt att trafikutskottet nu äntligen
            fattar ett eget beslut utan att hänskjuta en massa frågor till
            en sittande kommitté. Nu är vi tillbaka där igen i trafikutskottets
            betänkande TU24 om kommunikationsforskningen.
          </note>
          <note>
            De svar som finns på de motioner som finns, och tillika i avstyrkandena,
            är att man hänskjuter allt till den kommunikationskommitté som
            skall arbeta. Jag hoppas då att den tar till vara de tankegångar
            och idéer som finns i de reservationer och motioner som avgetts
            till betänkandet.
          </note>
          <note>
            Den första reservationen som Vänsterpartiet har till detta betänkande
            gäller Kommunikationsforskningsberedningen. Det reservationen
            handlar om, och som vi har förutsatt, är att man på ett aktivare
            sätt skall försöka se hur man skall kunna sammanföra och göra
            effektivitetsvinster inom de olika trafikslag som finns i dag.
            Det gäller framför allt vägtrafik, järnvägstrafik och sjöfart.
          </note>
          <note>
            I dag finns det en gråzon mellan dessa delar. Var och en försöker
            konkurrera ut de andra i stället för att kanske bedriva forskning
            på ett effektivare sätt och kunna sammanstråla och göra effektivitetsvinster.
            Det gäller framför allt terminalhantering. Där skulle man kunna
            bli effektivare.
          </note>
          <note>
            Utskottet avstyrker motionen och säger att Kommunikationskommittén
            skall se över detta. Likadant är det med reservation 2 om tyngre
            fordons betydelse för miljöpåverkan. Nu vet jag att det finns
            en oerhört bra forskning om att få ner avgasutsläpp och komma
            till rätta med problemen när det gäller avgasrening på de tyngre
            fordonen. Jag tror att det kan komma att bli bra med en fortsatt
            forskning och att man driver på i frågan om miljöproblemen med
            tyngre fordon.
          </note>
          <note>
            Reservation 4 har Vänsterpartiet gemensam med
          </note>
          <note>
            Miljöpartiet. Det gäller kvinnoperspektivet i trafiksystemen.
            För några år sedan var hela riksdagen inbjuden till en motormässa
            i Älvsjö. Där visade man på ett ganska bra sätt vilka det är som
            åker mest kollektivtrafik, och det är kvinnorna. Det har varit
            väldigt dåligt när det gäller förbättring av kvinnornas situation,
            och det gäller framför allt kollektivtrafiken.
          </note>
          <note>
            De visade också en annan sak som jag tyckte var intressant. När
            en familj skaffar den andra bilen köper man en liten bil, och
            den skall kvinnorna ha. De gjorde ett experiment där ute där de
            bad framför allt deltagarna att packa en sådan bil. Det var en
            liten bil de hade ställt ut med två barnstolar och kassar med
            sådant som kvinnorna handlar.
          </note>
          <note>
            När man såg den högen stå utanför bilen tyckte man först och
            främst: Detta är omöjligt att få in. Men de bevisade att det gick
            att få in i en bil. Mannen satt och åkte ensam i en stor trafiksäker
            bil till och från arbetet, eller kanske med sin granne så att
            de åkte två, medan kvinnorna fick sitta och köra runt med dessa
            små bilar, som också ur många synpunkter är trafikfarligare. Det
            här bevisar att trafiksystemet egentligen inte är uppbyggt på
            det sätt som vi borde kräva.
          </note>
          <note>
            Reservation 5 som vi har i det här betänkandet gäller just-in-time-transporterna.
            Man lägger mer och mer över lagren på bilar. Det har medfört stora
            problem för framför allt yrkestrafiken som skall se till att detta
            kommer fram. Man straffar åkare för att det inte kommer fram.
            Om det händer något på vägen kan det ställa till stora problem
            för industrin. Detta är också något som borde ses över.
          </note>
          <note>
            Fru talman! Jag står givetvis bakom alla de reservationer som
            jag har undertecknat, men jag kommer bara att yrka bifall till
            reservation 1 i detta betänkande.
          </note>
          <note type="speaker">
            Anf. 194 ELISA ABASCAL REYES (mp)
          </note>
          <note>
            Fru talman! Jag vill börja med att yrka bifall till reservation
            nr 3. Miljöpartiet står givetvis bakom alla reservationer som
            jag har undertecknat, men av tidsskäl yrkar jag bifall bara till
            reservation nr 3.
          </note>
          <note>
            Det bör i ärlighetens namn understrykas att det faktiskt sker
            en del viktiga satsningar på kommunikationsforskningen, inte minst
            genom det arbete som
          </note>
          <note>
            Kommunikationskommittén för närvarande gör. Utskottet har i betänkandet
            om kommunikationsforskning understrukit detta. Vi i Miljöpartiet
            ser positivt på det.
          </note>
          <note>
            Vi i Miljöpartiet tror att betydande energi-, kostnads- och tidsvinster
            kan göras genom tekniska förbättringar. Ett exempel på detta är
            att behovet av att utveckla rullande tågmateriel.
          </note>
          <note>
            Låt mig nämna ett annat mycket konkret exempel på behov av stödinsatser
            från samhället för att främja de forskningsresultat som redan
            åstadkommits och som behöver hjälp för att introduceras på marknaden.
          </note>
          <note>
            I en motion har vi pekat på behovet av att stimulera det intresse
            som finns för elbilar. I dag finns det ett mycket stort intresse
            för elbilar och hybridfordon.
          </note>
          <note>
            Men det tar sig inte uttryck i verklig efterfrågan på marknaden
            på grund av olika orsaker.
          </note>
          <note>
            Vi i Miljöpartiet är inte i dag beredda att styra marknaden åt
            ett visst håll för kraftigt. Vi ser hellre att man satsar pengar
            på bra information i kommunerna så att de kan planera efter dessa
            fordon och bra information till eventuella köpare. Vi tar alltså
            hänsyn till de konkurrensregler som råder i dag.
          </note>
          <note>
            Nu har visserligen några biljättar uttryckt att serieproduktion
            är aktuell, men vi känner alla till de problem som företaget som
            tillverkar Solon slåss med. De behöver 35 miljoner för produktionen
            och 1
          </note>
          <note>
            miljon för att komma på fötter. Från samhällets sida måste det
            ses som ganska små kostnader med tanke på vilken samhällsnytta
            elfordonen har på lång sikt.
          </note>
          <note>
            Det har varit en stor flykt från Sverige när det gäller svenska
            uppfinningar. Sverige har en mycket bra uppfinnartradition som
            det verkligen är värt att ta vara på. Att investera i de svenska
            uppfinnarna och i de svenska uppfinningarna innebär en god förvaltning
            av det intellektuella kapital som vi faktiskt har i Sverige. Det
            har vi velat åtgärda genom riskkapitalfonder.
          </note>
          <note>
            Det har vi sagt i vårt budgetförslag och även i ett yrkande i
            anslutning till det här betänkandet.
          </note>
          <note>
            Vi har på den senaste tiden noterat att Folkpartiet gärna slår
            sig för bröstet när det gäller riskkapitalfonder. Vi undrar då
            om det kan vara så att det är intresserat av att ha riskkapitalfonder
            på kommunikationsområdet också.
          </note>
          <note>
            Vi tror att den kreativitet som finns hos uppfinnare och småföretagare
            är en mycket bra stomme i svensk ekonomi. Det är inte själva grunden,
            men det är en bra del av grunden.
          </note>
          <note>
            Även om Kommunikationskommittén i dag bedriver ett intensivt
            arbete för att planera de framtida kommunikationerna behöver vi
            en del forskning utanför Kommunikationskommittén. Det håller säkert
            många ledamöter med om.
          </note>
          <note>
            OECD gjorde en rankning alldeles nyligen. Den skulle liknas med
            en botten-toppen-lista, dvs. den som är sämst kommer först. Sverige
            hade den föga ärofulla fjärdeplatsen. Det är en stor tillbakagång
            när det gäller miljöutvecklingen. OECD:s egna experter säger att
            anledningen till den negativa tendensen är den försämrade trafiksituationen
            i Sverige och framför allt utsläppen från trafiken.
          </note>
          <note>
            Miljöpartiet ser mycket allvarligt på de utsläpp som förbränning
            av fossila bränslen ger. Det har vi också skrivit i en motion
            som handlar om klimatet och trafiken.
          </note>
          <note>
            Det är nödvändigt att vi redan i dag börjar tänka på hur vi skall
            planera framtiden. I dag diskuterade vi ett betänkande som handlade
            om storstadsöverenskommelserna. Det betänkandet visade på ett
            alldeles utmärkt sätt på behovet av nya lösningar och nya innovationer
            på kommunikationssidan. Framför allt med tanke på att vi nu är
            medlemmar i EU är det oerhört viktigt att vi tar hänsyn till detta.
            Vi måste på ett bättre sätt vara kompetenta nog att planera för
            den trafik som kommer från EU.
          </note>
          <note>
            Det gäller framför allt en ökad biltrafik. För mig är det mycket
            oroväckande att järnvägen håller på att förlora många marknadsandelar
            till lastbilarna.
          </note>
          <note>
            En annan aspekt som Karl-Erik Persson också tog upp handlar om
            olika samhällsgruppers behov och tillgång till kommunikationer.
            Riksdagen har under många år beaktat de regionalpolitiska aspekterna.
          </note>
          <note>
            Nu har vi och Vänsterpartiet en gemensam reservation som handlar
            om kvinnoperspektivet i trafikfrågorna. Vi vet att mäns och kvinnors
            resemönster skiljer sig åt, inte på grund av biologiska betingelser
            utan för att vi lever i ett patriarkaliskt samhälle, och det har
            även slagit igenom på trafikområdet. Detta har inte minst visat
            sig genom att så gott som samtliga branscher på trafikområdet
            är oerhört mansdominerade.
          </note>
          <note>
            Det är ett faktum som jag själv har upplevt genom att känna mig
            något ensam som tjej i vissa sällskap.
          </note>
          <note>
            Det finns även andra grupper att beakta som inte nämns i reservationen
            eller i betänkandet. När man planerar för storstäder bör man tänka
            på segregationen. Vem har tillgång till vilken trafik och på vilket
            sätt? Innebär en segregation i storstadsregionerna att trafikbehovet
            blir orättvist tillgodosett? Det vet vi inte i dag. Men vi vet
            att väldigt få invandrare åker inrikesflyg. Det är en liten detalj
            som kan vara värd att reflektera över.
          </note>
          <note>
            Miljöpartiet vill framför allt satsa på de tekniska lösningar
            som redan finns, inte bara i Sverige utan även utomlands. Vi vill
            satsa pengar för att stimulera det som finns och ta vara på det.
            Men vi vill även ha forskning för att kunna utveckla de uppfinningar
            som måste till för att lösa de miljöproblem som vi har i dag.
          </note>
          <note>
            Jag anser framför allt att vissa delar av järnvägssektorn är
            oerhört eftersatta när det gäller teknisk utveckling. Det är något
            som vi måste göra någonting åt. Jag väntar förstås precis som
            alla andra med spänning på Kommunikationskommitténs slutbetänkande.
            Jag hoppas också att riksdagen kommer att ta några bra initiativ
            på det här området.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 195 CHRISTINA AXELSSON (s)
          </note>
          <note>
            Fru talman! En förutsättning för utveckling och välfärd i vårt
            samhälle är att vi kan förflytta oss. All förflyttning innebär
            samtidigt risker och förbrukning av resurser.
          </note>
          <note>
            Den forskning som bedrivs i dag inom kommunikationens verksamhetsområde
            är därför oerhört viktig för att minimera riskerna och för att
            spara resurser och miljö.
          </note>
          <note>
            Syftet med den statliga kommunikationsforskningen är att den
            skall bidra till att uppnå de mål som statsmakterna har lagt fast.
            Den skall även skapa handlingsberedskap för de problem som inte
            kan förutses i dag. Den skall också säkerställa tillgång på fungerande
            forskningsmiljöer och kompetenta forskare.
          </note>
          <note>
            Nuvarande riktlinjer för forskningen lades fast våren 1993 och
            gäller t.o.m. 1995/96. De inriktas främst på transporter, post
            och telekommunikationer. Beslutet 1993 innebar bl.a. att mer resurser
            tillfördes till kommunikationsforskningen.
          </note>
          <note>
            Forskningsanslag anvisas av riksdagen till Kommunikationsforskningsberedningen
            och Statens vägoch transportforskningsinstitut, VTI. Dessutom
            anvisas medel för statistik och prognoser inom trafikområdet.
          </note>
          <note>
            VTI representerar en värdefull forskningsresurs och forskningsmiljö
            genom sin tvärvetenskapliga uppbyggnad och den kontinuitet som
            finns i verksamheten. Man utför en kvalificerad tillämpad forskning
            och utveckling åt myndigheter och andra uppdragsgivare. Verksamheten
            finansieras främst med uppdragsintäkter, men också med anslag.
          </note>
          <note>
            KFB, Kommunikationsforskningsberedningen har till uppgift att
            planera, initiera och samordna övergripande forskning, utveckling
            och demonstrationsverksamhet. Den skall också svara för information
            och dokumentation inom forskningsområdet.
          </note>
          <note>
            KFB fick ändrade uppgifter och mål i och med riksdagens forskningspolitiska
            beslut 1993. Beredningen har nu lagt fast en femårig inriktningsplan
            som utgör en grund för det fortsatta arbetet.
          </note>
          <note>
            I och med vårt EU-inträde blir Sverige fullt ut delaktigt i de
            gemensamma forskningsprogram som bl.a.
          </note>
          <note>
            omfattar transportområdet. Det medför att vi avlastas kostnader
            som vi tidigare haft för att delta i särprogrammet för transportforskning.
            Därför föreslås också en besparing med motsvarande belopp.
          </note>
          <note>
            KFB får däremot ett ökat anslag för att kunna bedriva forskning
            inom telekommunikations- och informationsteknikområdet. Det program
            KFB redovisat ger oss en god grund för att bredda forskningsbasen
            inom detta område. Det skall ses som en överbryggningsinsats inför
            ett mer samlat ställningstagande till informationsteknisk forskning
            i en kommande forskningsproposition.
          </note>
          <note>
            Mot bakgrund bl.a. av informationsteknikens växande betydelse
            och strävan att tillämpa en helhetssyn på kommunikationerna föreslås
            att DPU:s, Delegationen för prognos och utvecklingsverksamhet,
            analys och planeringsuppgifter utvidgas till att omfatta hela
            kommunikationssektorn.
          </note>
          <note>
            Det innebär att DPU ges ansvaret för att ställa samman de planerings-
            och beslutsunderlag som statsmakterna behöver inom alla delar
            av kommunikationssektorn. Därmed skapas bättre förutsättningar
            för att beslutsunderlagen skall tillgodose behovet av en helhetssyn
            på området. DPU är också fr.o.m. innevarande budgetår ansvarigt
            för officiell statistik inom området transporter och kommunikationer.
          </note>
          <note>
            Trafikutskottet anser att det finns betydande fördelar med att
            ge DPU ett samlat ansvar för hela kommunikationssektorn. Vi har
            heller inget att erinra mot förslaget att ombilda DPU till myndighet.
          </note>
          <note>
            Forskning inom kommunikationens verksamhetsområde bedrivs på
            flera håll. Regeringens kommunikationskommitté, benämnd kom-kom,
            har i uppdrag att lägga fram förslag till en nationell plan för
            kommunikationerna. Det innebär att transportsystemet som helhet
            behöver analyseras, liksom hur ett miljöanpassat transportsystem
            skall kunna åstadkommas.
          </note>
          <note>
            Vidare säger t.ex. tidningen Ny Teknik att Ericsson är bäst på
            att satsa på FoU i förhållande till sin försäljning.
          </note>
          <note>
            Vägverket och Banverket forskar inom sina respektive grenar.
          </note>
          <note>
            Vi har också TFK som bl.a. tillsammans med
          </note>
          <note>
            NUTEK och SLI forskar om logistik. Detta program går ut på att
            effektivisera flödet från ax till limpa. Här betraktar man hela
            verksamheten som ett sammanhängande system av material- eller
            produktflöden, från råvara till slutkonsumtion. Detta benämns
            flödeseffektivitet och är en utveckling av "just in time", som
            ju för det mesta handlar enbart om transporter.
          </note>
          <note>
            Fru talman! Låt mig kort beröra den forskningsinriktning som
            KFB har.
          </note>
          <note>
            Det är KFB:s uppgift att inom den tilldelade ramen prioritera
            mellan olika teman. I deras inriktningsplan från 1994 framgår
            att de har indelat sitt forskningsfält i fyra huvudområden:
          </note>
          <note>
            Strategisk kommunikationsforskning
          </note>
          <note>
            Fysiska transporter
          </note>
          <note>
            Telematik
          </note>
          <note>
            Drivmedel och fordon
          </note>
          <note>
            Dessutom har de tre tvärgående aktiviteter:
          </note>
          <note>
            A. Metod- och modellutveckling
          </note>
          <note>
            B. Program för miljö- och energirelaterad transportforskning
          </note>
          <note>
            C. Ett integrerat kollektivtrafikprogram
          </note>
          <note>
            Tillsammans med de prognoser som framkommer inom DPU:s ansvarsområde
            kan man utröna vilka slags transporter och kommunikationsslag
            som kommer att efterfrågas i framtiden. Och inte minst, inom vilka
            sektorer vi behöver satsa av allmänna medel.
          </note>
          <note>
            Inom KFB:s programområde Fysiska transporter forskar de om delprogrammet
            godstransporter. Härunder kommer frågeställningar om tung trafiks
            miljöproblem och energiförbrukning in. Dessa frågor belyses också
            inom tvärprogram B.
          </note>
          <note>
            Det krävs en långsiktighet och ett väl utvecklat samarbete mellan
            alla berörda intressenter för att klara en omställning till ett
            miljöanpassat kommunikationsväsen.
          </note>
          <note>
            På bränslesidan forskas det mycket. Bl.a. stöds teknikupphandlingen
            av el eller hybridbilar av
          </note>
          <note>
            NUTEK:s program för effektivare energianvändning.
          </note>
          <note>
            Det är inriktat på att utveckla en personbil och en lätt lastbil/minibuss.
            På NUTEK:s initiativ bildades redan
          </note>
          <note>
            1991 Samverkansgruppen storstädernas elfordonsgrupp - STEG.
          </note>
          <note>
            KFB forskar också inom detta område genom programmet för forskning,
            utveckling och demonstration av el- och elhybridfordon. Det är
            användbarheten av elbilen i praktiskt bruk och kostnad för inköp
            och drift som betyder mycket för vilket genomslag elbilarna kan
            förväntas få i framtiden.
          </note>
          <note>
            KFB har vidare ett delprogram, Biobaserade drivmedel. Detta program
            rör användning av motoralkoholer.
          </note>
          <note>
            Resvanor hos människor skiljer sig såväl mellan kön som ålder
            som inom olika geografiska områden.
          </note>
          <note>
            De resvaneundersökningar som genomförs innebär att kunskaper
            om olika personers och gruppers behov fördjupas.
          </note>
          <note>
            Kvinnor åker förhållandevis mycket kollektivt.
          </note>
          <note>
            Det ser man framför allt vid rusningstid i Storstockholm. Nya
            transportsätt diskuteras, t.ex. snabbspårväg. En analys av detta
            utarbetas för närvarande av
          </note>
          <note>
            ECMT inom EU. Man har gjort en första studie från sex länder.
          </note>
          <note>
            Det är angeläget att kommunikationsforskning i framtiden kan
            inriktas på frågeställningar som särskilt gäller kvinnor och kommunikationer.
            Det är en viktig jämställdhetsfråga som inte bara gäller fysiska
            transporter utan även telekommunikationer. Tänk vad underbart
            att i en framtid kunna göra de vardagliga inköpen via terminal
            innan man går hemifrån på morgonen, för att sedan ha varor att
            hämta efter arbetet.
          </note>
          <note>
            Fru talman! För att Sverige fortsättningsvis skall kunna använda
            goda kommunikationer som tar hänsyn till såväl människor som miljö
            är det viktigt att vår forskning håller en god standard. Jag har
            här försökt ge en inblick i den verksamhet som pågår. Med den
            inriktning som forskningen har i dag, med dess program och teman
            kommer det att hjälpa oss att planera för framtida behov av goda
            kommunikationer i Sverige.
          </note>
          <note>
            Jag yrkar bifall till trafikutskottets hemställan och således
            avslag på samtliga motioner i betänkande
          </note>
          <note>
            TU24 om kommunikationsforskning.
          </note>
          <note type="speaker">
            Anf. 196 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Jag tror att Christina Axelsson och jag trots allt
            är överens. Men eftersom hon den här gången talar som företrädare
            för majoriteten skulle jag vilja ställa några frågor till henne.
          </note>
          <note>
            Vi har liksom regeringen uppmärksammat problemet med förbränning
            av fossila bränslen. Detta har t.ex. Anna Lindh noga följt upp
            genom att fortsätta den borgerliga regeringens arbete vad gäller
            Sveriges åtagande med anledning av klimatkonventionen.
          </note>
          <note>
            Miljöpartiet har föreslagit ett stoppdatum. 1999
          </note>
          <note>
            skall alla nyproducerade bilar som drivs med fossila bränslen
            även kunna drivas med biobränslen eller el.
          </note>
          <note>
            Jag vill fråga socialdemokraterna och Christina Axelsson: Ni
            har avstyrkt vårt förslag, är ni beredda att sätta något annat
            datum eller är ni helt emot detta?
          </note>
          <note>
            Vilka lösningar kan ni i så fall tänka er att ha i stället för
            att avlasta luftrummet?
          </note>
          <note type="speaker">
            Anf. 197 CHRISTINA AXELSSON (s)
          </note>
          <note>
            replik
          </note>
          <note>
            Fru talman! Vi har inte tagit ställning till när i tiden man
            kan bestämma ett datum beroende på att vi inte har kommit så långt
            i forskningen än. Jag kan säga så mycket att det pågår ganska
            omfattande försök i Stockholm, Göteborg och Malmö. Där använder
            man elbilar och elhybridfordon till olika verksamheter för att
            testa hur det fungerar.
          </note>
          <note>
            Sedan är det naturligtvis fråga om vad bilarna kan och orkar
            med. Det får man se på sikt. Det forskas i alla fall mycket inom
            detta område.
          </note>
          <note type="speaker">
            Anf. 198 ELISA ABASCAL REYES (mp)
          </note>
          <note>
            replik
          </note>
          <note>
            Fru talman! Det finns ganska många internationella exempel på
            hur man lyckats hantera detta med datum när det gäller nyproducerade
            bilar.
          </note>
          <note>
            Slutsatsen blir alltså att socialdemokraterna inte är beredda
            att sätta ett datum eller använda lagliga påtryckningsmedel för
            att påskynda processen mot miljövänligare transporter.
          </note>
          <note type="speaker">
            Anf. 199 CHRISTINA AXELSSON (s)
          </note>
          <note>
            replik
          </note>
          <note>
            Fru talman! Jag kan bara svara att vi inte är det i nuläget.
            Men som jag sagt satsar vi pengar på forskning kring elbilar och
            elhybridbilar.
          </note>
          <note type="speaker">
            Anf. 200 ULLA LÖFGREN (m)
          </note>
          <note>
            Fru talman!
          </note>
          <note>
            Om detta stycke akt, det finns ej stort att säga men på politiskt
            vis, vi talar som vi pläga om huru tyngre fordon förbrukar mycket
            soppa och hur på bästa sättet fossila bränslen stoppa.
          </note>
          <note>
            Som synes har i detta stycke M ej skrivit men i en ann motion
            som vi har väckt och drivit så har vi om bilismen sagt, väl passande
            i denna akt att konsekvenser av bilismen och den starka pakt som
            ingåtts mellan bil och människa utredas bör.
          </note>
          <note>
            Med detta avses icke, att forska hur vi kör, men hur den brusande
            och snabba tid vi lever i med ökad rörlighet, och starkt behov
            att vara fri får konsekvenser ock i vårt förhållande till bilen
            familjens sociala liv, ja, hela levnadsstilen.
          </note>
          <note>
            Så var mitt budskap slut, jag skall ej yrka blott hoppas någon
            forskare skall få den styrka att snart med frejdigt mod i detta
            uppslag taga fatt måhända kan det resultera i en - doktorshatt.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 maj.)
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkande
          </note>
          <note>
            1994/95:FiU24 Lag om vissa personregister för officiell statistik
            m.m.
          </note>
          <note>
            Trafikutskottets betänkande
          </note>
          <note>
            1994/95:TU26 Statens järnvägar
          </note>
          <note>
            20 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 17 maj
          </note>
          <note>
            1994/95:505 av Ulla Löfgren (m) till kommunikationsministern
            om hastighetsbegränsningen för utryckningsfordon med släp
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 30 maj.
          </note>
          <note>
            21 § Kammaren åtskildes kl. 20.02.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 4 § anf. 49 delvis, av tredje vice talmannen därefter
            t.o.m. 7 § anf. 73
          </note>
          <note>
            delvis, av andre vice talmannen därefter t.o.m. 8 § anf. 113
          </note>
          <note>
            delvis, av talmannen därefter t.o.m. 16 § anf. 162 delvis, av
            andre vice talmannen därefter t.o.m. ajourneringen kl. 17.53 och
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
