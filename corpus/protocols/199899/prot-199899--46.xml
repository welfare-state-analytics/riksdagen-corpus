<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--46</head>
          <docDate when="1999-01-28">1999-01-28</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 21 och 22 januari.
          </note>
          <note>
            2 § Avsägelser
          </note>
          <note>
            Tredje vice talmannen meddelade att Harald
          </note>
          <note>
            Nordlund (fp) avsagt sig uppdraget som suppleant i
          </note>
          <note>
            EU-nämnden fr.o.m. den 29 januari.
          </note>
          <note>
            Kammaren biföll denna avsägelse.
          </note>
          <note>
            Tredje vice talmannen meddelade att Roland
          </note>
          <note>
            Larsson (s) anhållit om att bli entledigad från uppdraget som
            ledamot av riksdagen fr.o.m. den 2 februari
          </note>
          <note>
            1999.
          </note>
          <note>
            Kammaren biföll denna avsägelse.
          </note>
          <note>
            3 § Kompletteringsval till EU-nämnden
          </note>
          <note>
            Tredje vice talmannen meddelade att Folkpartiets riksdagsgrupp
            på grund av uppkommen vakans anmält Karin Pilsäter som suppleant
            i EU-nämnden efter Harald Nordlund.
          </note>
          <note>
            Tredje vice talmannen förklarade vald till
          </note>
          <note>
            suppleant i EU-nämnden
          </note>
          <note>
            Karin Pilsäter (fp)
          </note>
          <note>
            4 § Meddelande om särskilt anordnad debatt om åtgärder för ökad
            tillväxt
          </note>
          <note>
            Tredje vice talmannen meddelade att särskilt anordnad debatt
            om åtgärder för ökad tillväxt skulle äga rum onsdagen den 3 februari
            kl. 9.00.
          </note>
          <note>
            5 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1998/99:78
          </note>
          <note>
            Till riksdagen
          </note>
          <note>
            Interpellation 1998/99:78 av Lars Hjertén om utbildning och arbetsmarknad.
          </note>
          <note>
            Interpellationen kommer att besvaras torsdagen den 11 februari
            1999.
          </note>
          <note>
            Skälet till dröjsmålet är att Utbildningsdepartementet för närvarande
            deltar i ett beredningsarbete kring just de frågor interpellanten
            vill ha svar på.
          </note>
          <note>
            Arbetet beräknas vara slutfört inom kort och jag vill gärna kunna
            redogöra för de förslag till åtgärder som förväntas komma fram
            i detta arbete.
          </note>
          <note>
            Stockholm den 19 januari 1999
          </note>
          <note>
            Ingegerd Wärnersson
          </note>
          <note>
            6 § Svar på interpellation 1998/99:91 om oskäliga löneskillnader
            på grund av kön
          </note>
          <note type="speaker">
            Anf. 1 Jordbruksminister MARGARETA WINBERG (s):
          </note>
          <note>
            Fru talman! Monica Green har frågat vad jag kan göra för att
            underlätta synliggörandet av de samhällsstrukturer som fortfarande
            gör att kvinnors löner sätts lägre än mäns, för att få en ändring
            till stånd när det gäller oskäliga löneskillnader på grund av
            kön och om det finns andra åtgärder som kan vidtas för en rättvisare
            lönesättning.
          </note>
          <note>
            Jag vill inledningsvis säga att jag tycker det är bra att Monica
            Green lyfter fram den viktiga frågan om oskäliga löneskillnader
            på grund av kön. Jag har också tagit del av Arbetslivsinstitutets
            och SCB:s rapport om kvinnors och mäns löner och Kvinnomaktutredningens
            betänkande och finner det oacceptabelt att kvinnor i genomsnitt
            tjänar 83 % av vad män tjänar, även om en del av löneskillnaderna
            kan förklaras med faktorer som ålder, utbildning, yrkesgrupp och
            sektor.
          </note>
          <note>
            Jag är liksom Monica Green mycket bekymrad över svårigheterna
            att komma till rätta med osakliga löneskillnader mellan kvinnor
            och män. Jag vill dock understryka att regeringen vidtagit en
            antal åtgärder för att synliggöra och motverka osakliga löneskillnader
            på grund av kön. Dessa åtgärder kommer att ge resultat på sikt.
            Jag vill här lyfta fram några exempel på sådana åtgärder.
          </note>
          <note>
            · Utredningen om en översyn av vissa delar av jämställdhetslagen
            har nyligen fått tilläggsdirektiv för att även göra en analys
            av frågor som hänger samman med arbetsvärdering och bedöma om
            ytterligare åtgärder behövs för att arbetet med att bestämma lika
            lön för lika och likvärdigt arbete skall underlättas i praktiken.
          </note>
          <note>
            · Arbetslivsinstitutet fick år 1997 regeringens uppdrag att avsätta
            medel för upphandling från SCB
          </note>
          <note>
            av en lönestatistik som kan ligga till grund för fördjupade analyser
            av löneskillnader mellan kvinnor och män. Enligt regleringsbrevet
            för år
          </note>
          <note>
            1999 skall institutet i samarbete med SCB fortsätta utvecklingsarbetet
            som rör statistik och analys av löneskillnader mellan kvinnor
            och män.
          </note>
          <note>
            SCB får därför 1 miljon kronor för att vidareutveckla lönestatistiken,
            särskilt i fråga om en bättre yrkesredovisning, så att den kan
            ligga till grund för fördjupade analyser av löneskillnader mellan
            kvinnor och män och därmed underlätta värderingen av olika arbeten.
          </note>
          <note>
            · Arbetslivsinstitutet har även under flera år, på regeringens
            uppdrag, avsatt medel till forskning, utvecklingsarbete och kunskapsspridning
            om lönebildning, arbetsvärdering och löneskillnader mellan kvinnor
            och män. Uppdraget har genomförts inom ramen för forsknings- och
            utvecklingsprogrammet Lönebildning och arbetsvärdering
          </note>
          <note>
            (LÖV). En referensgrupp med representanter för arbetsmarknadens
            parter har varit knuten till verksamheten. Slutrapport från LÖV-programmet
            kommer att redovisas inom kort.
          </note>
          <note>
            · JämO fick en resursförstärkning på 5 miljoner kronor fr.o.m.
            budgetåret 1997, bl.a. för att driva frågor om lönediskriminering.
            JämO skall senast den 1 mars 1999 redovisa hur det utökade anslaget
            har påverkat myndighetens verksamhet. Redan nu kan det dock konstateras
            att arbetet som rör löneskillnader mellan kvinnor och män kräver
            stora resurser. Därför har ytterligare 2 miljoner kronor tillförts
            JämO fr.o.m. budgetåret 1999.
          </note>
          <note>
            · Enligt regleringsbrevet för år 1999 skall ärenden som rör osakliga
            löneskillnader mellan kvinnor och män ägnas särskild uppmärksamhet
            i JämO:s tillsyn över arbetsgivares aktiva jämställdhetsarbete.
            Ärenden som rör lönediskriminering skall också ägnas särskild
            uppmärksamhet.
          </note>
          <note>
            · Regeringen har vidare givit alla statliga myndigheter i uppdrag
            att redovisa sin kompetensförsörjning m.m. I uppdraget ingår att
            redovisa det arbete som bedrivs för att kartlägga och eliminera
            osakliga löneskillnader mellan kvinnor och män.
          </note>
          <note>
            Jag vill betona att det är arbetsmarknadens parter som har det
            huvudsakliga ansvaret för lönebildningen. Därmed har de huvudansvaret
            för det viktiga arbetet med att motverka osakliga löneskillnader
            på grund av kön. Arbetsmarknadens parter har, inte minst under
            senare tid, visat att arbetsvärdering är ett användbart verktyg
            för att komma till rätta med osakliga löneskillnader. Jag välkomnar
            fler initiativ på detta område.
          </note>
          <note>
            Jag ser arbetet med att komma till rätta med osakliga löneskillnader
            på grund av kön som en av jämställdhetspolitikens viktigaste frågor.
            Jag kommer därför att arbeta för en förändring så att denna problematik
            försvinner.
          </note>
          <note type="speaker">
            Anf. 2 MONICA GREEN (s):
          </note>
          <note>
            Fru talman! Jag vill börja med att tacka för sammanställningen
            över vad som har gjorts hittills. Jag tycker att de initiativ
            som regeringen har tagit för att lösa det här stora problemet
            är bra.
          </note>
          <note>
            Vi kan vara överens om att löneskillnaderna består mellan kvinnor
            och män och att kvinnor tjänar mindre på grund av kön. Det har
            flera olika utredningar visat. Kvinnomaktutredningen har också
            påpekat att det skulle vara mer lönsamt för kvinnorna att byta
            kön än att skaffa sig utbildning, vilket är mycket alarmerande.
          </note>
          <note>
            Kvinnomaktutredningen hävdar också att det är större skillnader
            inom LO-förbunden än inom tjänstemannaförbunden. Det är viktigt
            att påpeka i sammanhanget. Om jag har förstått saken rätt är det
            ingångslönerna som är en stor bov i dramat. När man söker ett
            jobb och kommer överens om vilken lön man skall börja på är det
            många gånger så att kvinnor inte kräver så höga löner som männen
            gör.
          </note>
          <note>
            Det vore bra om man genom regler eller lagar kunde se till att
            det blev större fackligt inflytande redan vid sättandet av ingångslöner.
            Det kunde vara ett sätt att försöka flytta fram positionerna.
            Det är många exempel som visar att vi måste få en mer rättvis
            lönefördelning mellan män och kvinnor, inte minst med tanke på
            jämställdheten i samhället.
          </note>
          <note>
            Många har talat med mig om att både mannen och kvinnan skulle
            vilja dela föräldraledigheten när de skaffar barn. Men de har
            inte råd att låta mannen välja att vara hemma med barnet eftersom
            han tjänar mer. Det slår hårt mot jämställdheten, könsrollsmönstret
            biter sig ännu mer fast i samhället, och vi kommer inte ur det.
          </note>
          <note>
            Ett annat sätt skulle kunna vara att stimulera diskussionen.
            Jämställdhetsministern har också påpekat här att vi måste bli
            fler som deltar i debatten. Både arbetsmarknadens parter och vi
            som är med i den offentliga debatten måste hela tiden påpeka att
            kvinnornas löner nu måste upp för att det skall bli ett jämställd
            samhälle.
          </note>
          <note>
            Jag tänker återkomma i mitt nästa inlägg med ett tips till.
          </note>
          <note type="speaker">
            Anf. 3 Jordbruksminister MARGARETA WINBERG (s):
          </note>
          <note>
            Fru talman! Det är lite svårt att debattera i den här frågan
            eftersom vi är väldigt överens om att det är ett problem och att
            vi skall lösa problemet. Samtidigt äger vi inte riktigt fullt
            ut instrumenten, eftersom det är i första hand en fråga för arbetsmarknadens
            parter.
          </note>
          <note>
            Därför spelar också en sådan här debatt en stor roll som påtryckare
            och som opinionsbildare. Vi skall heller inte neka till att det
            är viktigt med debatten.
          </note>
          <note>
            Man får skilja på löneskillnader i allmänhet och osakliga löneskillnader
            på grund av kön. När man går in och analyserar siffrorna ser man
            att det finns orsaker till löneskillnader i allmänhet. Det kan
            vara att kvinnor arbetar mindre tid, att de arbetar i vissa yrken
            eller att de tillhör andra fack, osv.
          </note>
          <note>
            Det är de sista procenten, som kan vara 5-7 %, som är de mest
            upprörande. Det är osakliga löneskillnader enbart på grund av
            kön. Där har vi en gemensam uppgift att förändra attityder. Det
            handlar om att
          </note>
          <note>
            "bara" för att de är kvinnor betraktas och behandlas kvinnor
            annorlunda vid lönesättning. Det är en fråga för arbetsgivarna
            men också för facken.
          </note>
          <note>
            Monica Green frågade om facken kan vara med när man sätter lönen
            första gången. Såvitt jag vet är facken med i den processen. Åtminstone
            inom Regeringskansliet är facken med när man sätter ingångslönen.
            Det handlar i sin tur också om att kvinnor skall våga begära mycket
            i lön. Kvinnor måste våga värdera sig själva utifrån den kompetens
            och den kunskap de faktiskt har. Det är en annan aspekt som har
            med kvinnors självförtroende att göra.
          </note>
          <note>
            Föräldraledighet är en faktor som i många fall får kvinnors löneutveckling
            att stå tillbaka. Kvinnor tar ut en stor del av föräldraförsäkringen
            kanske två eller tre gånger medan männen inte gör det. Monica
            Green angav som skäl att männen tjänar mer. Det kan man ju säga,
            men frågan är om man skall acceptera den diskussionen.
          </note>
          <note>
            Här handlar det om kanske två eller tre månader för ett, två
            eller tre barn under hela livet. Då måste man föra debatten på
            ett annat sätt. Är det inte värt den minskningen? Säg att man
            har två barn och att pappan är hemma tre månader för varje barn.
            Det blir ett halvår i livet. Under ett halvår i livet får familjen
            samlat gå ned i lön något. Men detta ger så oändligt mycket både
            för pappan och för barnet, och förhoppningsvis också för mamman.
            Jag accepterar inte riktigt argumentet. Jag förstår den krassa
            ekonomiska verkligheten. Men jag tycker att man måste argumentera
            emot det.
          </note>
          <note>
            Sedan kan man göra mycket ytterligare. Ett sådant exempel är
            den vårdkommission som jag inledde i somras, och som Mona Sahlin
            har ansvaret för, vars uppgift bl.a. är att se till att kvinnors
            löner lyfts.
          </note>
          <note type="speaker">
            Anf. 4 MONICA GREEN (s):
          </note>
          <note>
            Fru talman! Jag håller fullständigt med jämställdhetsminister
            Margareta Winberg om att männen borde kunna avstå den delen av
            inkomsten eftersom det är så mycket värt för familjen att männen
            får vara med under den första tiden av barns uppväxt. Men det
            vore så mycket enklare att välja för familjerna om män och kvinnor
            hade lika lön. Då skulle vi inte ha det problemet.
          </note>
          <note>
            Tyvärr blir det en ond cirkel, och kvinnornas löneutveckling
            stannar av. Under den tid kvinnan är hemma kan det föregå löneförhandlingar
            där hennes lön får stå still. Det blir en ond cirkel, och vi måste
            bryta den. Men jag delar Margareta Winbergs uppfattning att männen
            borde kunna ta den smällen för att få så mycket mer värden i livet
            och bli en bättre människa på olika sätt genom att ha varit hemma
            som föräldraledig.
          </note>
          <note>
            Om jag har uppfattat saken rätt är inte alltid de fackliga organisationerna
            med när ingångslönerna sätts. Men det kan ju också vara så som
            Margareta
          </note>
          <note>
            Winberg påpekade att kvinnorna inte värderar sin kompetens tillräckligt
            starkt, som faktiskt männen gör, och står på sig och säger: Jag
            skall ha så här mycket i lön.
          </note>
          <note>
            Ett annat sätt för att flytta fram positionerna för kvinnors
            löner skulle kunna vara arbetsvärderingssystemen, som vi har diskuterat
            många gånger, att på något sätt få till arbetsvärderingen och
            göra en lagstiftning om det skulle behövas.
          </note>
          <note>
            Kanske kan ministern också kalla till sig förhandlingscheferna
            från fackförbunden - eller avtalssekreterarna, som det kallas
            inom vissa förbund - och diskutera med dem om kvinnolönerna och
            titta på hur det ser ut i deras branscher.
          </note>
          <note>
            Man kan självklart kanske också ta kontakt med arbetsgivarna.
            Det är naturligtvis inte bara facken som skall kräva högre lön
            för kvinnorna, utan också arbetsgivarna skall ta sitt ansvar.
          </note>
          <note>
            Det är mycket riktigt arbetsmarknadens parter som skall klara
            av att lösa problemet. Men det är inte fel att som jämställdhetsminister
            ta en diskussion med avtalssekreterare och förhandlingscheferna
            för att se hur de tänker göra inom respektive bransch för att
            flytta fram positionerna när det gäller kvinnors löner.
          </note>
          <note type="speaker">
            Anf. 5 Jordbruksminister MARGARETA WINBERG (s):
          </note>
          <note>
            Fru talman! Jag tackar för råden. Jag vill bara säga att jag
            självklart har kontakt med fackliga företrädare. I de olika fackliga
            organisationerna har man särskilda personer som är ansvariga både
            för löneförhandlingar och för jämställdhetsarbetet. Dem har jag
            träffat. Jag har ännu inte hunnit träffa arbetsgivarsidan.
          </note>
          <note>
            Staten har som arbetsgivare en viktig roll som förgrundsgestalt
            och föregångare. Det ansvaret försöker vi ta genom att ge ett
            uppdrag till alla verk och myndigheter att särskilt beakta dessa
            saker. Också i
          </note>
          <note>
            Regeringskansliet har vi en lönepolicy. Där står:
          </note>
          <note>
            Lönesättningen skall bidra till att främja jämställdheten.
          </note>
          <note>
            I riktlinjerna för avtalsrörelsen under perioden den
          </note>
          <note>
            1 april 1998 till den 1 mars 2000 står det så här: I
          </note>
          <note>
            årets avtalsrörelse har parterna enats om vikten av kontinuerliga
            åtgärder för att undvika osakliga löneskillnader mellan kvinnor
            och män. Vid löneplaceringar och lönejusteringar på grund av ändrade
            arbetsuppgifter m.m. och vid lönerevisioner skall osakliga löneskillnader
            inte förekomma.
          </note>
          <note>
            Så står det i papperet. Jag vet som ansvarig för ett departement
            att det verkligen följs upp. I det s.k.
          </note>
          <note>
            lokala varvet avsatte vi en särskild pott pengar för det vi kunde
            tro var osakliga löneskillnader på grund av kön - dvs. där kvinnor
            hade mindre betalt bara för att de var kvinnor - så att kvinnors
            lönenivå skall kunna komma upp. Det finns också andra myndigheter
            som arbetar på liknande sätt inom staten. Jag tycker att det är
            oerhört viktigt att så sker.
          </note>
          <note>
            Också jag tycker att arbetsvärdering är ett väldigt intressant
            instrument. Men det är inte staten utan parterna som skall göra
            en arbetsvärdering. I regeringens tilläggsdirektiv till Starcks
            utredning om jämställdhetslagen står att han också skall göra
            analys av frågor som har att göra med arbetsvärdering och bedöma
            om ytterligare åtgärder behövs för att bli lättare att åstadkomma
            lika lön för likvärdigt arbete.
          </note>
          <note type="speaker">
            Anf. 6 MONICA GREEN (s):
          </note>
          <note>
            Fru talman! Jag vill tacka för all den information jag här har
            fått av Margareta Winberg. Jag tycker att det har varit en viktig
            debatt som vi har fört. Jag tror att vi behöver sprida både den
            här debatten och den diskussion som kan uppstå till många fler
            intressenter.
          </note>
          <note>
            Det vore väldigt bra om vi som politiska företrädare också i
            kommuner och landsting kunde ta det arbetsgivaransvar som Margareta
            Winberg visade att vi skall ta som statlig arbetsgivare. Vi borde
            också kunna föra den diskussionen i kommuner och landsting. Jag
            tackar för diskussionen. Jag hoppas att vi kan sprida all den
            här informationen på olika sätt.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1998/99:100 om jakten på enkelbeckasin
          </note>
          <note type="speaker">
            Anf. 7 Jordbruksminister MARGARETA WINBERG (s):
          </note>
          <note>
            Gudrun Lindvall har frågat statsrådet Kjell Larsson om han avser
            att uppdra åt Naturvårdsverket att utreda varför enkelbeckasinen
            minskar så i antal, vilka åtgärder han i så fall avser vidta för
            att arten skall kunna återhämta sig och om han avser freda enkelbeckasinen
            från jakt.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Dåvarande jordbruksministern Annika Åhnberg debatterade våren
            1996 jakttider på enkelbeckasin med anledning av en interpellation
            av Gudrun Lindvall om jakt på den arten. Bakgrunden till Gudrun
          </note>
          <note>
            Lindvalls interpellation då var Naturvårdsverkets förslag 1996
            till nya jakttider. I fråga om enkelbeckasinen anförde verket
            då att det finns flera faktorer som talade för att artens situation
            under de kommande åren kommer att förbättras. Naturvårdsverket
            nämnde bl.a. markavvattningsförbudet i södra Sverige, nyanlagda
            våtmarker och de relativt stora ytor strandängsbete som skapats
            genom NOLA- och landskapsvårdsbidrag.
          </note>
          <note>
            Verket påpekade också att Svenska jägareförbundet under år 1996
            skulle komma att göra satsningar genom svensk våtmarksfond och
            att det genom EU:s miljöstöd till jordbruket skulle komma att
            ges ansenliga bidrag till olika våtmarkssatsningar i jordbrukslandskapet.
            Sammantaget gjorde detta att Naturvårdsverket inte såg någon anledning
            att föreslå en ändring av jakttiden för enkelbeckasin.
          </note>
          <note>
            Vid remissbehandlingen av Naturvårdsverkets förslag ansåg Naturskyddsföreningen,
            Naturhistoriska riksmuseet, Vetenskapsakademien och Sveriges ornitologiska
            förening att den allmänna jakttiden på enkelbeckasin borde slopas.
            Som skäl anfördes bl.a.
          </note>
          <note>
            att det inte är säkert att artens tillbakagång beror på bortfallet
            av våtmarker. Därmed var det inte heller givet att det tillskott
            av våtmarker som Naturvårdsverket förutsåg skulle komma att bryta
            den vikande trenden för enkelbeckasinen.
          </note>
          <note>
            Vid den avvägning mellan olika intressen som är aktuell inom
            faunavården gjorde den dåvarande regeringen våren 1996 den bedömningen
            att den allmänna jakten på enkelbeckasin kunde behållas. Detta
            innebär att det för närvarande är allmän jakttid på enkelbeckasin
            från slutet av augusti till den sista november. I Gotlands, Blekinge
            och Skåne län får dock den allmänna jakten pågå ytterligare en
            månad.
          </note>
          <note>
            Antalet enkelbeckasiner har inte ökat under de senaste tre åren.
            Orsakerna till detta är delvis kända. De senaste årtiondenas sammanlagda
            förlust av lämpliga våtmarker, våta strandängar m.m. har hittills
            tyvärr inte kunnat kompenseras av restaureringar och nyskapande
            av lämpliga häckningsbiotoper. Antalet häckande par i Sverige
            uppskattas av Naturvårdsverket trots detta till mellan 75 000
            och 125 000 par.
          </note>
          <note>
            Antalet fällda enkelbeckasiner har de senaste åren uppskattats
            till mellan 50 och 600 fåglar per år. Situationen för enkelbeckasinen
            är alltså inte akut. Frågan om jakt efter enkelbeckasin är alltså
            mer en fråga om ett principiellt ställningstagande till jakt efter
            en art som i och för sig inte har en positiv beståndsutveckling
            men där jakten inte är orsaken till nedgången.
          </note>
          <note>
            Trots olika grundinställningar till jakt är jägarorganisationerna
            och naturskyddsorganisationerna mot denna bakgrund överens om
            att jaktuttaget i Sverige inte är orsaken till enkelbeckasinens
            nedgång.
          </note>
          <note>
            Regeringens beslut om jakttider gäller numera tills vidare. Av
            praktiska skäl brukar emellertid jakttiderna ses över vart tredje
            eller fjärde år. Naturvårdsverket lämnar förslag till regeringen
            om nya jakttider. Förslaget remissbehandlas på vanligt sätt innan
            regeringen fattar beslut. Både biologiska och administrativa skäl
            talar för att alla aktuella jakttidsfrågor behandlas i ett sammanhang.
            För detta talar även de bättre möjligheterna att då samlat kunna
            informera om förändringar i jakttiderna. Att ta upp frågan om
            jakt på enkelbeckasin separat vore därför inte särskilt rationellt.
          </note>
          <note>
            Regeringen avser således att avvakta Naturvårdsverkets samlade
            förslag till översyn av jakttiderna.
          </note>
          <note>
            Förslaget väntas föreligga i början av år 2000. Regeringen avser
            således inte att nu ta bort den allmänna jakttiden på enkelbeckasin.
          </note>
          <note>
            Gudrun Lindvall har också frågat mig om jag ämnar uppdra åt Naturvårdsverket
            att utreda varför enkelbeckasinen minskar i antal.
          </note>
          <note>
            I Naturvårdsverkets allmänna myndighetsuppdrag ligger bl.a. att
            genom miljöövervakning belysa miljötillståndet. Så sker bl.a.
            en årlig utvärdering av fågelbeståndens utveckling. Verket har
            därvid särskilt uppmärksammat den negativa utvecklingen för flera
            fågelarter med knytning till jordbrukslandskapet, bl.a.
          </note>
          <note>
            enkelbeckasinen. Jag utgår därför från att Naturvårdsverket även
            utan särskilt uppdrag av regeringen utreder varför enkelbeckasinen,
            och i förekommande fall även andra djurarter och växter, minskar
            i antal.
          </note>
          <note type="speaker">
            Anf. 8 GUDRUN LINDVALL (mp) replik:
          </note>
          <note>
            Fru talman! Bakgrunden till den här interpellationen är att vi
            kan se en mycket negativ tillbakagång när det gäller arten enkelbeckasin.
            Det finns faktiskt en hel del dokumentation om detta. Jag hoppas
            att jordbruksministern har tid att läsa en artikel, som jag kan
            överlämna, i Sveriges ornitologiska förenings tidskrift Vår Fågelvärld.
          </note>
          <note>
            Man kan se att den här tillbakagången inte bara sker i Sverige.
            Det är likadant i England, Holland,
          </note>
          <note>
            Belgien, Norge, Danmark, Tyskland och Litauen. Det är tydligen
            en tillbakagång i hela Europa när det gäller den här arten. Jag
            eller någon annan har inte på något vis hävdat att det skulle
            vara jakten som orsakar detta. Det troliga skälet är att det har
            försvunnit mycket sumpskog. Ungefär 350 000 hektar har försvunnit
            under de senaste 20 åren. Det är också under den här tiden som
            enkelbeckasinen har minskat i antal. Vi har kvar en fjärdedel
            av enkelbeckasinerna i
          </note>
          <note>
            Sverige i dag jämfört med 70-talet. Det är alltså en dramatisk
            minskning.
          </note>
          <note>
            Enkelbeckasinen är en liten fågel. Den är stor som en stare om
            man bortser från näbben. Den väger ungefär 100 gram. Det är inte
            direkt någon fågel som man skjuter för matens skull. Det finns
            andra skäl till att man gör det, som jag inte vill gå in på här.
          </note>
          <note>
            Även EU har uppmärksammat att det har skett en kraftig tillbakagång
            när det gäller enkelbeckasinen.
          </note>
          <note>
            Man anser att det är en art som måste hållas under särskild uppsikt
            framöver. Förmodligen kommer länderna i framtiden att få tala
            om hur de gör för att återskapa biotoper för den här arten.
          </note>
          <note>
            Det är precis som jordbruksministern säger, att arten inte har
            ökat under de senaste tre åren. Frågan var naturligtvis ämnad
            för jordbruksministern. Vi i
          </note>
          <note>
            Miljöpartiet anser att jaktfrågorna borde ligga under
          </note>
          <note>
            Miljödepartementet, eftersom det här handlar om biologisk mångfald.
            Det var ett missförstånd på mitt kansli, eftersom frågan handlar
            om Naturvårdsverket.
          </note>
          <note>
            Men jag är medveten om att frågorna fortfarande ligger kvar på
            Jordbruksdepartementet.
          </note>
          <note>
            Nu skall jag gå över till svaret, som jag naturligtvis inte är
            riktigt nöjd med. Eftersom man skall ompröva jakttiderna vart
            tredje eller vart fjärde år hade jag förutsett att 1999, som kommer
            tre år efter 1996, var det år som det skulle bli aktuellt. Nu
            förstår jag att det är år 2000.
          </note>
          <note>
            Det finns en del saker i det här svaret som faktiskt gör mig
            förvånad och beklämd. Jag kan inte tänka mig att jordbruksministern
            verkligen kan stå för det som står i svaret.
          </note>
          <note>
            Jag är inte ensam om den här oron och kritiken.
          </note>
          <note>
            Naturskyddsföreningen, Naturhistoriska riksmuseet,
          </note>
          <note>
            Vetenskapsakademien och Sveriges ornitologiska förening ville
            också, inför beslutet 1996, ta bort den allmänna jakttiden på
            enkelbeckasin. Anledningen är just att detta är en art vars tillbakagång
            är så väl dokumenterad.
          </note>
          <note>
            I svaret skriver jordbruksministern: "Frågan om jakt efter enkelbeckasin
            är alltså mer en fråga om ett principiellt ställningstagande till
            jakt". Menar verkligen jordbruksministern att alla dessa tunga
            institutioner vill ta bort jakten på enkelbeckasinen på grund
            av något "principiellt ställningstagande till jakt"? Kan det verkligen
            vara möjligt? I så fall måste jag säga att det är en skriande
            nonchalans mot de synpunkter som dessa remissinstanser faktiskt
            framför.
          </note>
          <note>
            Tycker man att det, så fort någon har en annan uppfattning gentemot
            Jägareförbundet, handlar om
          </note>
          <note>
            "ett principiellt ställningstagande till jakt"? Då innebär det
            att dessa remissinstanser egentligen inte behöver yttra sig om
            de har en annan uppfattning än
          </note>
          <note>
            Jägareförbundet. Deras synpunkter kan alltså snabbt slås undan
            med den argumentationen. Jag kan inte tänka mig att jordbruksministern
            har den uppfattningen. Vi är faktiskt många, och det finns inga
            andra remissinstanser i det här sammanhanget som väger så tungt
            som Naturskyddsföreningen, Naturhistoriska riksmuseet, Vetenskapsakademien
            och Sveriges ornitologiska förening. Jag kan inte tänka mig att
            ministern menar att de skulle ha synpunkter som inte handlar om
            artens tillstånd utan om någon sorts
          </note>
          <note>
            "principiellt ställningstagande till jakt". De anser naturligtvis
            att det finns skäl att tillämpa försiktighetsprincipen.
          </note>
          <note>
            Jag skulle vilja veta om jag har missförstått svaret.
          </note>
          <note type="speaker">
            Anf. 9 Jordbruksminister MARGARETA WINBERG (s):
          </note>
          <note>
            Fru talman! Gudrun Lindvall sade själv att jakten inte är skälet
            till beståndsutvecklingen utan att det t.ex. är den kraftigt minskade
            arealen av sumpskog.
          </note>
          <note>
            Man måste skilja lite grann mellan orsak och verkan.
          </note>
          <note>
            Det är motivet till det som står om ett principiellt ställningstagande
            till jakt. Jag kan inte tolka det på något annat vis om det nu
            inte är jakten som så att säga är skyldig till nedgången av antalet
            enkelbeckasiner.
          </note>
          <note>
            Låt mig också säga att vi ju skall ta ställning till detta om
            ungefär ett år, sedan vi har fått in Naturvårdsverkets förslag
            och de remisser som därav följer, och det är klart att vi då återigen
            skall ta in de olika intressenas synpunkter, precis som vanligt.
            Det är inte heller så att någons intresse - läs i det här fallet
            jägarförbundens - skall väga tyngre än de andras, såsom jag vet
            att Gudrun Lindvall har uttryckt i andra sammanhang. Regeringen
            skall, så gott det låter sig göras, försöka göra en alldeles egen
            bedömning av hur vi skall ha det med den här jakten.
          </note>
          <note>
            Men formuleringarna i svaret tycker jag ändå är relevanta, också
            med tanke på det som Gudrun Lindvall själv sade var skälet till
            att fågelarten minskade.
          </note>
          <note type="speaker">
            Anf. 10 GUDRUN LINDVALL (mp):
          </note>
          <note>
            Fru talman! Då fortsätter vi.
          </note>
          <note>
            Det måste alltså betyda att ministern anser att den enda anledningen
            till att ta bort jakt på en art är att det är jakten som har orsakat
            nedgången. Det är också en mycket märklig uppfattning. Här kan
            vi alltså visa att en art håller på att gå i botten, men eftersom
            det inte är jakten som orsakar nedgången skall jakten vara kvar
            - oavsett om arten håller på att försvinna. Är det den uppfattning
            ministern har?
          </note>
          <note>
            Det är ingen av dessa remissinstanser som hävdar att arten minskar
            på grund av jakt, och inte heller jag.
          </note>
          <note>
            Vi talar om att arten minskar så mycket att det finns all anledning
            i världen att försöka se till att hejda den utvecklingen. Ett
            sätt att hejda den är naturligtvis att ta bort det som är lättast
            att ta bort, nämligen jakten.
          </note>
          <note>
            Det kan bli otroligt svårt och kostsamt att återställa biotoper
            och se till att få den biologiska mångfald som behövs för att
            enkelbeckasinen skall kunna återetablera sig.
          </note>
          <note>
            Menar alltså ministern att jakt bara kan tas bort om det är jakten
            som orsakat nedgången? Menar ministern också att den enda möjligheten
            att ta bort jakten är om arten är akut hotad? Det står så här:
          </note>
          <note>
            Arten är inte hotad akut. Det avviker i så fall radikalt från
            den försiktighetsprincip vi brukar ha inom miljöpolitiken och
            som hela miljöbalken baserar sig på:
          </note>
          <note>
            Om vi misstänker att det finns en risk att något negativt kan
            ske i miljön skall vi vidta åtgärder. Här skall vi alltså, om
            jag tyder svaret rätt, vidta åtgärder först den dag situationen
            är akut. Det kan väl ändå inte vara möjligt! Här har vi visat,
            från alla möjliga håll, att situationen är oerhört negativ. När
            vi har kvar en fjärdedel av individantalet efter 20 år måste man
            ju säga att situationen är alarmerande.
          </note>
          <note>
            Dessutom undrar jag: Om nu regeringen väger olika intressen i
            den här bedömningen, vilket allmänintresse är viktigare än att
            arten skall vara kvar? De siffror vi får på antalet skjutna enkelbeckasinser
            varierar väldigt mycket, från 50 till 1 000 individer. Den senaste
            siffra man hade på Jägareförbundet var 600, men i samtal med mig
            har man sagt att detta är oprecisa siffror och att det kan vara
            upp till 1 000 fåglar som skjuts. Det är alltså mellan 50 och
            1 000 fåglar som skjuts. Låt oss säga att det är 50 som skjuts.
            På vilket sätt kan 50 jägares allmänintresse väga så mycket tyngre
            än den försiktighetsprincip vi brukar tillämpa när det gäller
            miljön? Den kunskap som alla dessa institutioner kan redovisa
            och som visar att arten håller på att gå ned dramatiskt inte bara
            i Sverige utan i alla andra länder, EU:s larm om att enkelbeckasinen
            är en art som vi måste titta på - vad är det för allmänintresse
            som är viktigare?
          </note>
          <note>
            Jag skulle kanske kunna förstå detta om det fanns något ekonomiskt
            intresse här, arbetsmarknadsskäl eller någonting sådant. Men vilket
            intresse gör att vi i det här fallet skall bortse från försiktighetsprincipen?
          </note>
          <note>
            Det skulle jag gärna vilja veta.
          </note>
          <note>
            Jag menar att det är dags att göra någonting åt enkelbeckasinen,
            att ta den här situationen på allvar. Vi kan ju se att en mängd
            liknande fåglar som har liknande biotoper, många fåglar från jordbrukslandskapet,
            också minskar dramatiskt. Dem är det ingen jakt på. Det är ingen
            allmän jakt på stare, sånglärka eller tofsvipa - i och för sig
            en större fågel men ändå en som går tillbaka mycket. Dem har vi
            ingen jakt på, men där kan vi se samma tendens. Vad är det för
            skäl som gör att just jakten på enkelbeckasin skall vara kvar
            när vi kan se så oroande tendenser?
          </note>
          <note>
            Jag kommer naturligtvis att ta kontakt med Naturskyddsföreningen,
            Naturhistoriska riksmuseet, Vetenskapsakademien och Sveriges ornitologiska
            förening, där jag vet att det finns enormt mycket sakkunskap,
            och redovisa vad jordbruksministern här säger, dvs.
          </note>
          <note>
            att det finns anledning att misstänka att dessa föreningar uttrycker
            sig utifrån ett "principiellt ställningstagande till jakt". Jag
            tror att det kommer att förskräcka.
          </note>
          <note type="speaker">
            Anf. 11 Jordbruksminister MARGARETA WINBERG (s):
          </note>
          <note>
            Fru talman! Frågeställningen är om vi skall göra någonting nu,
            när en period löper. Skall vi säga att vi nu måste förändra det
            beslut som regeringen fattade
          </note>
          <note>
            1996 därför att det har hänt någonting just nu som gör att vi
            måste gå in och bryta i den pågående perioden?
          </note>
          <note>
            Mitt svar på den frågan är nej. Det har inte hänt någonting just
            nu. Det är mycket riktigt som Gudrun
          </note>
          <note>
            Lindvall säger: Detta är en pågående utveckling som har hållit
            på ända sedan - jag tror att hon sade - 1970.
          </note>
          <note>
            Om ett år skall vi, antar jag, ha den här debatten igen, och
            då har jag lovat att vi skall fatta ett nytt aktivt beslut efter
            all den ordning som skall föregå ett sådant beslut. Då får vi
            titta på det här igen.
          </note>
          <note>
            För att säga någonting om jakten är det ju många som jagar i
            Sverige - jag tror att det är ungefär
          </note>
          <note>
            300 000. Rent generellt kan man nog alltså hävda att jakten har
            ett allmänt intresse. Men det allmänna intresset skall naturligtvis
            inte ta över när vi ser att det finns en akut risk att en art
            skall försvinna. Då måste man tillämpa försiktighetsprincipen.
            Självklart är det så. Låt oss ta den diskussionen när tidsperioden
            har löpt ut. Då får vi se om det finns skäl att göra ett annat
            ställningstagande än det som vi lever med just nu.
          </note>
          <note>
            Låt mig också när det gäller arbetet inom EU säga att där är
            det miljöministrarna som hanterar frågan.
          </note>
          <note>
            Jag har också diskuterat detta med miljöministern, och han kommer
            att bevaka frågan i det sammanhanget.
          </note>
          <note type="speaker">
            Anf. 12 GUDRUN LINDVALL (mp):
          </note>
          <note>
            Fru talman! Min ambition var naturligtvis inte att jordbruksministern
            skulle ändra just den här jakten.
          </note>
          <note>
            Jag förutsatte dock att man skulle se över jakten 1999
          </note>
          <note>
            och ville gärna ha en diskussion om det här. Margareta Winberg
            var ju en föregångare när det gällde morkullan och kunde se till
            andra intressen än jaktintressena.
          </note>
          <note>
            Jag delar uppfattningen att jakten generellt sett är ett stort
            fritidsintresse, och det har jag full respekt för.
          </note>
          <note>
            Det har jag ingen anledning att diskutera, för det tycker jag
            är ganska självklart. Vad jag vill diskutera är jakt på enkelbeckasin
            - bara den arten. Det handlar inte om en generell inställning
            till jakt, något som jag tror att vi har en ganska stor samsyn
            om. Det handlar om denna art.
          </note>
          <note>
            Skall jag tolka svaret som att en förutsättning för att det skall
            bli en förändring år 2000 är att man kan se en ytterligare stark
            negativ tendens mellan år 1996
          </note>
          <note>
            och år 1999? Är det ett krav för att den här arten eventuellt
            skall undantas från jakt? I så fall får vi se till att få fart
            på forskningen, och denna är oftast frivillig i det här fallet.
          </note>
          <note>
            Jag blir faktiskt lite ledsen när man kan läsa följande rubrik
            i Sveriges ornitologiska förenings tidskrift Vår Fågelvärld: Enkelbeckasinens
            antal minskar - men vem bryr sig? Det finns naturligtvis en mängd
            människor för vilka naturintresset inte är förknippat med jakt.
            Det kan vara fågelskådning eller viljan att vara ute. Det finns
            också på den här sidan ofta ett mycket stort intresse av att försöka
            dokumentera vad man ser, att försöka göra i och för sig amatörmässiga
            men ofta mycket kompetenta undersökningar. Här finns det alltså
            ett mycket stort material. Ändå känner man från föreningens sida
            att man inte blir lyssnad på. Det är ingen som bryr sig. Detta
            är allvarligt. Vi behöver de här miljöorganisationerna för att
            upptäcka saker och ting som sker i miljön. Om de känner att statsmakterna
            inte bryr sig måste vi tänka till.
          </note>
          <note>
            Jag hoppas att detta betyder att vi kan återkomma efter den här
            diskussionen och att synpunkterna från de institutioner som har
            uttryckt farhågor får väga tungt inför år 2000.
          </note>
          <note type="speaker">
            Anf. 13 Jordbruksminister MARGARETA WINBERG (s):
          </note>
          <note>
            Fru talman! Låt mig avsluta med att säga att jag i dag inte kan
            binda mig inför det beslut vi skall fatta om ett år men att det
            då är jag som lägger fram förslaget till regeringen. Sist var
            det inte jag utan min företrädare. Visserligen ställde jag självklart
            upp bakom beslutet. Regeringen är alltid ett. Men nu lägger jag
            fram förslaget.
          </note>
          <note>
            Det jag kan lova är att de intressen som Gudrun
          </note>
          <note>
            Lindvall nu säger sig företräda, vilket jag har stor respekt
            för, också skall få väga tungt i den bedömningen. Så långt kan
            jag sträcka mig.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1998/99:104 om ekologiskt griskött
          </note>
          <note type="speaker">
            Anf. 14 Jordbruksminister MARGARETA WINBERG (s):
          </note>
          <note>
            Fru talman! Gudrun Lindvall har frågat mig vad jag avser att
            vidta för åtgärder med anledning av bristen på ekologiskt griskött.
          </note>
          <note>
            Jag vill inleda med att betona de åtgärder regeringen har vidtagit
            i syfte att riksdagens mål om 10 %
          </note>
          <note>
            ekologiskt odlad åkerareal till år 2000 skall kunna uppnås. Vi
            har ett miljöstöd för ekologisk produktion, medel avsätts för
            utbildning, information, forskning, försöks- och utvecklingsprojekt.
            Dessa åtgärder har haft en positiv effekt på utvecklingen, och
            regeringens bedömning är att riksdagens mål kommer att kunna nås
            år 2000.
          </note>
          <note>
            Jag är medveten om att utvecklingen inom olika produktionsgrenar
            skiljer sig åt. Utvecklingen inom den ekologiska slaktsvinsproduktionen
            är t.ex. betydligt långsammare än utvecklingen inom den expansiva
            ekologiska mjölksektorn. En orsak till detta kan vara att skillnaden
            är stor mellan ekologisk och konventionell svinproduktion. Den
            ekologiska svinproduktionen kräver ofta total nybyggnation och
            ett helt nytt produktionssystem. Detta kan jämföras med den ekologiska
            mjölkproduktionen, där lantbrukaren ofta kan behålla sina stallar.
          </note>
          <note>
            För att utveckla den ekologiska svinproduktionen behövs ytterligare
            kunskap om olika systemlösningar.
          </note>
          <note>
            Det är också därför som medel har avsatts för försöks- och utvecklingsprojekt
            inom detta område.
          </note>
          <note>
            Effekten av dessa studier är naturligtvis långsiktiga men enligt
            min mening nödvändiga för att stimulera utvecklingen.
          </note>
          <note>
            Jag önskar, liksom Gudrun Lindvall, att den ekologiska slaktsvinsproduktionen
            skulle öka i omfattning. Det är dock min uppfattning att detta
            är ett område där marknaden bör spela en avgörande roll. Om konsumenternas
            efterfrågan av ekologiskt griskött håller i sig och producenternas
            kunskap om olika produktionssystem utvecklas, tror jag också att
            produktionen kommer att kunna öka i omfattning. Jag anser att
            det bästa sättet för statsmakterna att bidra till en fortsatt
            positiv utveckling är genom fortsatt stöd till forskning, försöks-
            och utvecklingsverksamhet samt information, utbildning och rådgivning.
          </note>
          <note type="speaker">
            Anf. 15 GUDRUN LINDVALL (mp):
          </note>
          <note>
            Fru talman! Det här är en interpellation som jag faktiskt tycker
            är rätt viktig.
          </note>
          <note>
            Jag tycker att det är bra med det mål vi har för ekologiskt odlad
            åkerareal. Från Miljöpartiets sida har vi gång på gång velat komplettera
            det med ett mål på 10 % även för djurhållningen. Tyvärr har vi
            inte fått gehör för det hos något annat parti.
          </note>
          <note>
            Om vi ser på utvecklingen i dag menar vi att det faktiskt är
            nödvändigt med ett mål också för andra delar av livsmedelsproduktionen
            än just åkerarealen, därför att producenterna i dag inte ställer
            upp på konsumenternas efterfrågan. När det gäller fläsk kan vi
            se att det är en ständig brist. Det är det även när det gäller
            nötkött. Det går att sälja betydligt mer, framför allt ekofläsk,
            men även ekokött, jämfört med vad som i dag finns i handeln.
          </note>
          <note>
            Interpellationen skrevs med tanke på julskinkan, kan man väl
            säga. Det har varit en akut brist i många år. Jag kan säga att
            det nästan har varit omöjligt att få tag på ekologisk julskinka.
            Vi lyckades den här julen, efter att ha stått i kö sedan slutet
            av augusti. Åren innan gick det inte, trots lika lång kötid. Konsum
            kunde inte leverera, trots att Konsum är en kedja som är mycket
            mån om att få fram ekologiska produkter.
          </note>
          <note>
            Året dessförinnan gick det.
          </note>
          <note>
            Det visar sig alltså att det inte finns ekologisk skinka att
            få tag på. Vad gör vi konsumenter då? I
          </note>
          <note>
            många fall kan man välja bort produkter, men det är inte så lätt
            att välja bort mat. Vi måste äta. Det innebär att konsumenternas
            val inte blir riktigt tydligt här.
          </note>
          <note>
            Man väljer en konventionellt framtagen skinka, i mitt fall naturligtvis
            svensk, om det inte finns Kravfläsk att få tag på. Finns det inte
            Kravfläsk att få tag på till vardags försöker man hitta några
            andra Kravprodukter. Oftast blir det nötkött.
          </note>
          <note>
            Konsumenternas signaler går alltså inte fram därför att de måste
            äta. Det här är allvarligt tycker jag.
          </note>
          <note>
            Från lantbrukets sida har man sagt att man skall ställa om i
            den takt efterfrågan sker, men det har man inte gjort. När det
            gäller gris är så lite som 0,4 % av produktionen ekologisk. Det
            är långt efter det 10-
          </note>
          <note>
            procentsmål som vi har när det gäller växtodlingen.
          </note>
          <note>
            Någonting måste alltså göras.
          </note>
          <note>
            Jag delar inte riktigt den uppfattning som jordbruksministern
            har att orsaken är den stora skillnaden mellan ekologisk och konventionell
            fläskproduktion, framför allt inte när det gäller byggnationerna.
            Det man har anfört till mig är att man är rädd för att grisarna
            skall gå ute. Det är det man tycker är obehagligt. Man är rädd
            för rödsoten, säger man. Det handlar inte alls om byggnader, utan
            det handlar om hela sättet att producera.
          </note>
          <note>
            Samtidigt finns det en del som har ställt om till ekologisk grisproduktion
            och som har mycket goda erfarenheter. De har faktiskt inte alls
            speciellt mycket problem. Det finns en person i Sörmland som levererar.
            Det var också därifrån som vi så småningom fick vår julskinka,
            via Konsum. Man har mycket goda resultat och har inte haft mer
            sjukdomar än man har i konventionella stallar. Där vet vi att
            man ofta har problem just därför att grisarna hålls instängda.
            Man får en hel del lunginflammationer på grund av att det är svårt
            att hålla innemiljön acceptabel.
          </note>
          <note>
            Frågan är: Vad gör vi?
          </note>
          <note>
            Jag menar nog att det, när vi nu ser utvecklingen, faktiskt är
            dags att hitta ett sätt att ge signaler även från riksdagens och
            regeringens sida, att vi vill att den här omställningen kommer
            i gång, eftersom konsumenterna efterfrågar dessa produkter.
          </note>
          <note>
            Jag vet också att det inom EU:s jordbrukspolitik -
          </note>
          <note>
            med tanke på att vi nu är med i EU - är mycket svårt att göra
            någonting nationellt. Men det är också därför jag tar upp diskussionen
            här. Jag vill att vi härifrån i alla fall skall kunna ge signaler
            till de svenska grisproducenterna att man skall ställa om, eftersom
            konsumenterna efterfrågar detta, och att det är vårt samlade önskemål.
            Jag hoppas att vi kanske kan bli överens i det fallet.
          </note>
          <note>
            Jag skulle vilja fråga jordbruksministern: Finns det något sätt
            att bidra för att få en förändring till stånd?
          </note>
          <note type="speaker">
            Anf. 16 Jordbruksminister MARGARETA WINBERG (s):
          </note>
          <note>
            Fru talman! För att börja med det sista som Gudrun Lindvall tar
            upp, EU. Det är riktigt att det är mycket svårt att i den situation
            vi är hitta på egna system och egna stöd. Det går helt enkelt
            inte. Det man måste göra är att arbeta genom EU, eftersom jordbrukspolitiken
            är överstatlig och så att säga styrd från Bryssel.
          </note>
          <note>
            Det vi just nu diskuterar där, förutom hela omformningen av jordbrukspolitiken,
            är att hela grissektorn är i en svår kris. Det har sina grunder
            i svinpest i olika länder, i Asienkrisen och i Rysslandskrisen.
            Nu kommer det upp igen i en av underkommittéerna till ministerrådet,
            där man skall se om det finns något man kan göra för att lätta
            på den överskottssituation som råder inom EU.
          </note>
          <note>
            Det är möjligt att man också skulle kunna föra in diskussionen
            om ekologiskt griskött i den debatten.
          </note>
          <note>
            Det har jag inte tänkt på tidigare. Det är en tanke som jag får
            nu. Det är möjligt att göra det.
          </note>
          <note>
            När det sedan gäller den situation som råder i Sverige är det
            klart att man inte kan kommendera fram en ekologisk produktion.
            Det räcker inte att jag säger att det nu skall produceras ekologiska
            grisar och så blir det så. Det måste också finnas en avsättning
            för produktionen. Uppenbarligen tycker inte producenterna att
            det gör det. De känner inte av konsumenternas signaler. Jag vet
            inte om det är för få som t.ex. till jul frågar efter ekologisk
            skinka eller vad det kan bero på. Men det går inte att kommendera
            fram detta.
          </note>
          <note>
            Det är också särskilt svårt i en tid när det finns ett stort
            överskott, importen trycker på och priserna sjunker. Jag hävdar
            att det naturligtvis blir dyrare att producera på det ekologiska
            sättet, och det har inte bara att göra med att man måste bygga
            om sina stallar. Det har också att göra med var stallarna ligger,
            eftersom man måste låta grisarna gå ute. Alla svinstallar ligger
            inte i anslutning till ett område där man kan ta ut grisarna.
            Det är också så att utevistelseytorna behöver vara tillräckligt
            stora för att förhindra växtnäringsläckage. Det är inte helt enkelt.
            Jag har inte något bra enkelt svar, så att jag kan säga: Så gör
            vi, och så blir det fler grisar som produceras på ett ekologiskt
            riktigt sätt.
          </note>
          <note>
            Man kan säga att den ekologiska slaktsvinsproduktionen får indirekt
            stöd genom miljöstödet till ekologisk växtodling. I och med att
            grisarna måste äta ekologiskt foder gynnar ett stöd till ekologisk
            växtodling indirekt slaktsvinsproduktionen.
          </note>
          <note>
            Dessutom lämnas ett särskilt stöd till ekologisk slaktsvinsproduktion
            på grundval av antalet suggor inom företaget. Det stödet lämnas
            i form av extra stöd för ekologiskt odlad slåttervall, betesvall
            och grönfodergrödor. Två suggor berättigar till extra stöd för
            en hektar vall eller grönfoder. Så helt bortglömt är detta inte.
            Jag skulle gärna göra mer om jag bara hade instrumenten. Men jag
            tycker att det i första hand är konsumenterna som måste fråga
            efter detta.
          </note>
          <note>
            På många andra områden har vi sett att när det blir tillräckligt
            många konsumenter som frågar efter en sak sker det också någonting
            i produktionen. Jag tror att det i första hand måste gå till så
            här också.
          </note>
          <note type="speaker">
            Anf. 17 GUDRUN LINDVALL (mp):
          </note>
          <note>
            Fru talman! Jag skulle önska att det när det gäller mat var så
            lätt att efterfrågan alltid innebar att produktionen ändrade inriktning.
            Men eftersom vi inte kan avstå från att äta är det inte så enkelt.
            Det blir lätt så att konsumentens signaler inte riktigt når fram.
          </note>
          <note>
            Om det inte finns att köpa ekologiskt producerade varor kan man
            ju inte avstå från att äta, utan då måste man köpa någonting annat.
            Därför syns inte de här signalerna lika tydligt. Ett sätt kunde
            faktiskt vara att vi skapade ett mål även för den ekologiska djurproduktionen.
            Det har vi ju gjort för växtnäringen, och det har faktiskt till
            en del varit styrande, kan man säga. Det är ju helt klart att
            vi från riksdag och regering vill ha ett mål för ekologisk växtproduktion.
          </note>
          <note>
            Detta har stimulerat och skapat en debatt kring det här med ekologisk
            produktion. Att skapa ett mål för ekologisk djurproduktion skulle
            faktiskt kunna vara en väg. Jag är medveten om att det är en väg
            som naturligtvis inte är definitiv men det skulle ändå kunna vara
            en klar signal.
          </note>
          <note>
            Om vi kunde enas om att vi skall ta fram ett mål för ekologisk
            djurproduktion skulle jag tycka att det var bra. Jag tycker nämligen
            att det haltar lite när vi har ett sådant mål för växtodlingen
            men inte för djurhållningen.
          </note>
          <note>
            Dessutom är det här en ekonomisk fråga för EU.
          </note>
          <note>
            Vi har, som jordbruksministern säger, ett stort överskott av
            fläsk i alla länder. Det beror egentligen på den "enfald" som
            råder inom EU, dvs. att alla gör samma sak samtidigt. Alla satsade
            ju på grisproduktion. Här i Sverige skulle det vara 1 miljon fler
            grisar, sade man - i dag finns det 2 miljoner grisar. Detta gjorde
            alltså alla länder samtidigt.
          </note>
          <note>
            Marknadskrafterna säger då att om det blir ett överskott faller
            priset. Men priset får ju inte falla hur det vill på jordbrukssidan,
            utan då kommer interventionen in - dvs. att bönderna garanteras
            ett minimipris. Det här kostar naturligtvis pengar för alla -
            för skattebetalare osv.
          </note>
          <note>
            Överskottet på gris är naturligtvis ett problem.
          </note>
          <note>
            Såvitt jag förstår finns det förslag om privat lagring av griskött.
            Detta är alltså även ett ekonomiskt problem, samtidigt som det
            finns ett underskott på ekologiskt producerat fläsk. Detta är
            en väldigt underlig paradox.
          </note>
          <note>
            Jag är övertygad om att alltfler konsumenter kommer att vara
            villiga att betala en extraslant för det ekologiskt producerade.
            Det kan vi se redan i dag.
          </note>
          <note>
            Man värderar att djur och jordbruk har hanterats på ett ekologiskt
            sätt. Jag tror inte alls att problemet är att det inte finns konsumenter
            som vill betala. I dag är flaskhalsen, tyvärr, att det inte finns
            sådana här produkter.
          </note>
          <note>
            Om jordbruksministern kunde ta upp detta i olika sammanhang tillsammans
            med organisationerna tror jag att det skulle vara bra, dvs. att
            det finns en vilja från konsumenternas sida att ha den här typen
            av produkter att välja mellan, att det finns en vilja att köpa
            ekologiskt kött och ekologiskt fläsk. Alla som håller på med det
            här på slaktsidan och även i butikerna kan bekräfta att det är
            så. Man söker med ljus och lykta efter nya producenter som vill
            producera.
          </note>
          <note>
            Vi kan bara se hur det är när det gäller mjölkproduktionen. Arla
            har i dag 350 ekologiska mjölkproducenter och söker 200 till -
            alltså nästan en fördubbling. På den sidan går det fort. Där har
            man nämligen sett att skillnaden mellan att ha ekologisk produktion
            och att ha konventionell produktion är stor och viktig men inte
            så avskräckande som många grisproducenter anser. Jag förstår också
            att det när man står med en överproduktion av gris är svårt att
            satsa. Men om man kunde få fler att satsa på ekologiskt producerat
            fläsk vore kanske det här ett sätt för många bönder att finnas
            kvar på marknaden - bönder som annars riskerar att slås ut som
            fläskproducenter.
          </note>
          <note>
            Jag hoppas att fler olika små steg kan leda till detta. Men först
            och främst undrar jag alltså: Kan jordbruksministern tänka sig
            ett mål även för ekologisk djurhållning, motsvarande det för åkerarealen?
          </note>
          <note type="speaker">
            Anf. 18 Jordbruksminister MARGARETA WINBERG (s):
          </note>
          <note>
            Fru talman! Javisst kan jag tänka mig ett mål också för annan
            produktion än vad gäller åkerarealen.
          </note>
          <note>
            Det är också därför som Jordbruksverket har regeringens uppdrag
            att föreslå ett nytt mål för den ekologiska produktionen efter
            år 2000. Det är ett vitt uppdrag som inte bara täcker åkerarealen,
            utan där är det fritt fram att föreslå det man själv kommer fram
            till.
          </note>
          <note>
            Detta ser jag fram emot. Det här skall presenteras den sista
            juni i år, så vi kan nog under det här året se framför oss ett
            nytt sådant förslag.
          </note>
          <note>
            Jag är inte alls främmande för att utvidga detta, för det ligger
            helt i linje med den allmänna uppfattningen i Sverige bland konsumenterna
            att vi skall ta ytterligare steg på den här vägen. Jag tycker
            nog att svenska konsumenter är väldigt medvetna. Jag tycker också,
            om det nu är som Gudrun Lindvall säger, att det är trist att detta
            inte får genomslag i butikerna och bland producenterna. Det har
            ju fått genomslag när det gäller mjölk men alltså inte när det
            gäller gris.
          </note>
          <note>
            Då kan man fundera - jag återkommer således till den frågan -
            över vad skillnaden beror på. Min uppfattning är att det är svårare
            för producenterna att göra denna omställning, särskilt naturligtvis
            i en tid när vi har dessa stora överskott av gris. Grisproducenterna
            står många gånger nästan inför konkurs därför att grispriset är
            så lågt. Det är alltså skillnad mellan mjölk och gris när det
            gäller att producera ekologiskt. Det krävs mer av grisproducenterna
            i form av ombyggnader - husen, stallarna, vara lokaliserade på
            rätt ställe.
          </note>
          <note>
            Det är inte så att grisproduktionen inom EU är föremål för marknadsreglering.
            Den sektorn är ju faktiskt fri så att säga. Där tillåter man marknadsmekanismen
            att gälla. I den kris som har uppstått när utbudet blir större
            än efterfrågan och priset faller vill en del länder att vi även
            beträffande svinen skall gå in för ett slags marknadsordning,
            dvs. att vi skall återreglera grisproduktionen inom EU. Det tycker
            inte jag att man skall göra. Däremot funderar jag mycket på vad
            man tillfälligt kan göra för att underlätta för de många grisbönder
            som i dag har det väldigt svårt.
          </note>
          <note>
            Grundorsaken är dock att det inom EU produceras för mycket. Skälet
            till det är att andra länder, i en tid när Tyskland och Holland
            på grund av svinpest inte kunde producera, satte i gång med att
            bygga upp sin kapacitet. Det tycks gå väldigt fort att göra det.
            Men när svinpesten var över och Tyskland och Holland återigen
            kunde börja producera stod vi där med en för stor kostym, samtidigt
            som Ryssland slutade handla och vi fick en kris i Asien som också
            påverkade detta.
          </note>
          <note>
            Svaret på Gudrun Lindvalls fråga är alltså: Javisst, jag kan
            mycket väl tänka mig ett mål också för denna produktion och jag
            ser fram emot Jordbruksverkets rapport i juni.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1998/99:105 om burhållning av minkar
          </note>
          <note type="speaker">
            Anf. 19 Jordbruksminister MARGARETA WINBERG (s):
          </note>
          <note>
            Fru talman! Gudrun Lindvall har frågat om jag avser att föreslå
            samma förändring av djurskyddsförordningen för mink som för räv,
            dvs. att djuren skall hållas så att deras naturliga behov tillgodoses,
            och när en sådan förändring kan väntas.
          </note>
          <note>
            Låt mig börja med att betona att det är självklart att djurskyddslagen
            (1988:534) skall tillämpas för alla typer av djurhållning.
          </note>
          <note>
            Ändringen av djurskyddsförordningen
          </note>
          <note>
            (1988:539), som avser rävhållning, trädde i kraft den
          </note>
          <note>
            1 januari 1996. Den innebär att rävar bara får hållas på ett
            sådant sätt att deras behov av att vara tillsammans med andra
            rävar, röra sig, gräva och ägna sig åt annan sysselsättning kan
            tillgodoses.
          </note>
          <note>
            Bestämmelsen är baserad på dagens kunskap om rävars behov och
            har tillkommit för att rävars naturliga beteenden bättre skall
            kunna tillgodoses.
          </note>
          <note>
            På senare år har det förts en debatt om det är så att den farmuppfödda
            minken har behov av vatten att simma i. I naturen återfinns minken
            vanligen vid vattendrag och i anslutning till sjöar eller havsstränder.
            Detta har gjort att man frågat sig om den vilda och den farmuppfödda
            minken har ett naturligt behov av tillgång till vatten förutom
            dricksvatten. I 1996 års uppföljning till Sveriges Veterinärmedicinska
            Sällskaps pälsdjursutredning från år 1990 konstateras angående
            minkens behov av vatten att frågan bör utredas ytterligare innan
            ett klart ställningstagande görs. I bl.a. Danmark och England
            pågår för närvarande forskning i syfte att klargöra minkens behov
            av simvatten.
          </note>
          <note>
            Så sent som i april förra året besökte mina medarbetare den danska
            forskningsstationen i syfte att studera minkhållning och ta del
            av nya forskningsrön.
          </note>
          <note>
            Jag följer detta arbete med stort intresse. Resultat av vetenskapliga
            arbeten är av yttersta vikt när bestämmelser om djurhållning skall
            formuleras.
          </note>
          <note>
            Pälsdjursbranschen i Europa har inrättat en internationell forskningskommitté
            av oberoende forskare.
          </note>
          <note>
            Kommitténs uppgift är bl.a. att ta initiativ till forskningsprojekt
            som syftar till att öka kunskapen om pälsdjurens biologiska behov
            och bedöma möjligheterna till förbättringar i djurhållningen.
            Kommittén kommer att sammanställa årliga rapporter om utvecklingen
            till Europarådet.
          </note>
          <note>
            Även i Sverige pågår bland berörda myndigheter och universitet
            diskussioner om att initiera studier om berikning av minkens miljö
            under svenska klimatförhållanden. Den svenska pälsdjursnäringen
            har i dessa diskussioner visat ett stort intresse för att stödja
            en sådan studie.
          </note>
          <note>
            Gudrun Lindvall nämner även de problem som är förknippade med
            att farmuppfödda minkar etablerar sig i den svenska naturen. Detta
            beror bl.a. på att minkar då och då lyckats rymma från farmarna.
            I dag står vi dessutom inför det faktum att ett stort antal minkar
            avsiktligt släpps ut av personer som på detta sätt vill visa sitt
            missnöje mot djurhållningen. Jag kan förstå om denna djurhållning
            upprör människor, men jag tar avstånd från sättet att demonstrera
            missnöjet på. Det är ett oacceptabelt handlande som orsakar stor
            skada och lidande för både djur och människor. Det är av största
            vikt att debatten hålls på en saklig nivå som inte inspirerar
            till kriminella handlingar.
          </note>
          <note>
            Enligt 4 § djurskyddslagen skall bl.a. alla produktionsdjur hållas
            på ett sådant sätt att det ger dem möjlighet att bete sig naturligt.
            Bestämmelserna i djurskyddslagstiftningen utvärderas kontinuerligt
            och ändras då ny kunskap om djurens behov blir tillgänglig. Därför
            följer jag noggrant utvecklingen inom forskningen om hållande
            av mink, och vid behov är jag beredd att ändra djurskyddsförordningen.
          </note>
          <note type="speaker">
            Anf. 20 GUDRUN LINDVALL (mp):
          </note>
          <note>
            Fru talman! Det här är ingen ny debatt. Den har vi till och från
            här i riksdagen. Skälet är naturligtvis att många upprörs över
            att minkar hålls i bur. Jag hoppas att jag kan hålla debatten
            "på en saklig nivå som inte inspirerar till kriminella handlingar".
            Jag delar jordbruksministerns uppfattning om att det faktum att
            en del människor släpper ut minkar i naturen naturligtvis är totalt
            oacceptabelt och orsakar skada och lidande för både mink och andra
            djur. Trots det anser jag att det är oacceptabelt att hålla minkar
            i bur.
          </note>
          <note>
            I Sverige hålls fortfarande ett antal djur i bur.
          </note>
          <note>
            Minkarna har så mycket som 0,8x0,3 meter i yta att röra sig på.
            På den kan man få ha tre om det är honor.
          </note>
          <note>
            Är det handjur har man en yta på 0,8x0,35 meter för tre. Honorna
            anses tydligen lite mindre. Men det är inte mycket att röra sig
            på.
          </note>
          <note>
            Vi är alltså många som anser att 4 § djurskyddslagen, som säger
            att djur skall ha rätt till naturliga beteenden, tydligen inte
            gäller mink. Etologer och veterinärer är helt överens om att minkarna
            inte kan tillfredsställa sitt behov av naturligt beteende i en
            bur.
          </note>
          <note>
            Minkar har faktiskt samma behov som rävar av att kunna röra sig.
            Man kan också se av studier som gjorts att många minkar i bur
            uppvisar stereotypa beteenden. De vankar oroligt av och an och
            visar att de inte alls mår bra.
          </note>
          <note>
            Det är dags att vidta samma åtgärder för minkar som för rävar,
            dvs. att se till att även minkar ges möjlighet att bete sig naturligt,
            t.ex. att röra sig. Hur sedan vattnet skall utformas kan diskuteras.
            När det gäller rävar är det också mycket diskussion om hur mycket
            de måste kunna gräva osv. Men det grundläggande måste ändå vara
            att djuren måste kunna röra sig någorlunda fritt. Det kan inte
            minkar i en liten ståltrådsbur.
          </note>
          <note>
            Jag tycker att det som har skett när det rävar har varit bra.
            Man har haft en liten övergångstid. Man har haft klart definierade
            regler för vad som skall gälla, och det har funnits en anpassningstid
            för rävpälsproducenterna. Det borde vara möjligt att göra något
            liknande för mink och se till att vi i Sverige som vill vara föregångare
            när det gäller djurskyddet också håller minken på ett sätt som
            är acceptabelt utifrån
          </note>
          <note>
            4 §, nämligen att ge möjlighet till naturligt beteende.
          </note>
          <note>
            Det är lite beklämmande att höra i princip samma svar som förra
            gången när denna debatt var aktuell, nämligen att departementet
            har varit på besök i Danmark i april 1998. Det finns vissa frågor
            där det kan sägas att man kan forska ihjäl sig. Det här kanske
            är en sådan fråga där forskningen blir ett självändamål.
          </note>
          <note>
            Jag hoppas att det inte kommer att vara så utan att det kommer
            en förändring, som i alla fall antyder vilken utveckling vi vill
            ha - gärna ett sådant beslut som det om rävar. Ge en övergångstid
            till ett annat sätt att hålla mink på. Men låt oss för Guds skull
            komma ifrån dessa små ståltrådsburar. Det är definitivt inte värdigt
            en nation som Sverige som säger sig vilja värna djur att ha sådana
            över huvud taget. Djur i små ståltrådsburar skulle jag önska att
            vi kom ifrån i det här landet. Det är alldeles uppenbart att om
            djur inte har möjlighet att röra sig är inte ens de mest grundläggande
            behoven tillgodosedda.
          </note>
          <note>
            Jag skulle vilja höra: Kan jordbruksministern tänka sig att införa
            regler motsvarande dem som vi har haft för räv även för mink?
            Jag förutsätter att det faktum att en vild mink tillbringar ungefär
            60 % av sin tid i vatten, för att söka föda och klara temperaturregleringen,
            får relevans i sammanhanget.
          </note>
          <note type="speaker">
            Anf. 21 JEPPE JOHNSSON (m):
          </note>
          <note>
            Fru talman! För mindre än ett år sedan, i maj
          </note>
          <note>
            1998, besvarades en i stort likalydande interpellation från Gudrun
            Lindvall av dåvarande jordbruksministern. Då som nu uttalade sig
            Gudrun Lindvall tvärsäkert utan att ha vetenskapliga belägg för
            sina påståenden. Ett av argumenten för att hennes uppfattning
            är rätt och riktig uttrycker Gudrun Lindvall, då som nu, att det
            "är utom allt tvivel att minkar inte kan få sina mest grundläggande
            naturliga beteenden tillfredsställda i en liten ståltrådsbur.
            Därom är etologer och veterinärer ense." Inte de veterinärer jag
            har pratat med.
          </note>
          <note>
            Ett annat påstående som upprepas i dagens interpellation är:
            Minken är som alla mårddjur ett mycket aktivt djur med stort behov
            av rörelse. Den är så väl anpassad till ett liv i vatten att den
            t.o.m. har simhud mellan tårna.
          </note>
          <note>
            Några korta påpekanden från en som är född och uppvuxen i Sveriges
            tätaste minkdistrikt, som har jobbat på en minkfarm, som har en
            far och en svärfar som haft minkar och som har många goda vänner
            som har mink. Det är viktigt att skilja på farmade minkar och
            vilda minkar. Detsamma gäller naturligtvis alla våra andra husdjur.
            Vilda djur och deras tamformer har inte samma biologiska grund
            för sitt beteende. Dagens svenska mink är farmad i minst 50
          </note>
          <note>
            generationer. Den svenska minken härstammar från
          </note>
          <note>
            Nordamerika, där man har haft den farmad i 150
          </note>
          <note>
            generationer. Experter beräknar att farmade pälsdjur är domesticerade,
            dvs. anpassade till ett liv som husdjur, efter 10-15 generationer.
          </note>
          <note>
            Minkens rörelsebehov är i första hand förknippat med jakt på
            föda. Det har experiment och undersökningar, inte minst i Danmark,
            visat. I farmen tillgodoses detta behov av en regelbunden och
            väl avvägd utfodring, varför detta rörelsebehov inte kan påvisas
            hos farmad mink. I vilt tillstånd lämnar dessutom minken sin lya
            oftast inte mer än tre timmar om dagen för att jaga. Att den skulle
            vistas till 60 % i vatten stämmer inte. Jag har fullt med vilda
            minkar på min tomt. Jag kan iaktta dem varje dag. Jag bor så nära
            vatten att jag kan se dem.
          </note>
          <note>
            Gudrun Lindvall påstår att minken har simhud.
          </note>
          <note>
            Det kan finnas rester kvar, med det går knappt att se denna simhud
            med blotta ögat. Jag har faktiskt inte under hela mitt liv tänkt
            på det, och jag har aldrig sett en sådan själv.
          </note>
          <note>
            Viltlevande mink tillbringar en del tid i vatten, och det hävdas
            därför att också den farmade minken bör ha tillgång till vatten
            att simma i. Detta har testats. Då en farmad mink får tillgång
            till så mycket vatten att den kan simma visar den ett kortvarigt
            och övergående intresse för vattnet.
          </note>
          <note>
            Eva Aldén, agronom vid Statens veterinärmedicinska anstalt, har
            30 års erfarenhet av pälsdjursuppfödning. Hon behandlar i en artikel
            i Våra pälsdjur nr
          </note>
          <note>
            1 1998 den farmade minkens behov av vatten. Hon stöder sina antaganden
            på lång erfarenhet och de resultat som bl.a. professor Jeppesen
            i Köpenhamn kommit fram till. Eva Aldén skriver: "Minken är emellertid
            inte anatomiskt särskilt väl utrustad för simning och dykning.
            - - - Det finns de som anser att minken snarare är anpassad för
            rörelse på land än i vatten. Fötternas yta är bara i begränsad
            utsträckning försedd med simhud. - - - Om minkens användning av
            vatten vid jakt skulle ha lett fram till ett behov av att simma
            borde djur utan möjlighet till detta visa tecken på stress." Så
            är inte fallet på dagens minkfarmar.
          </note>
          <note type="speaker">
            Anf. 22 Jordbruksminister MARGARETA WINBERG (s):
          </note>
          <note>
            Fru talman! Man kan ha personliga uppfattningar om sättet att
            hålla mink, precis som man kan ha det om räv och andra djur i
            bur. Men om man är politiker och vill förändra reglerna måste
            man stå på en väldigt stadig vetenskaplig grund. Det är bara då
            som man kan vara säker på att det hela leder till en ökad välfärd
            för djuren. Denna säkra vetenskapliga grund har vi inte i dag.
          </note>
          <note>
            Alla forskare är inte överens om att djuren lider eller att de
            behöver vissa saker. Det kan handla om utrymme för att röra sig,
            vatten att simma i osv. Man är inte överens. Det är därför som
            det är så viktigt att analysera detta vidare och att den forskning
            som pågår både i Sverige och i övriga Europa får det stöd som
            den förtjänar.
          </note>
          <note>
            Vad man t.ex. har kommit fram till är att minken vistas i en
            stimulifattig miljö. Men det är inte liktydigt med att minkarna
            lider. De har tråkigt helt enkelt, och det kan man ju beklaga.
            Men det är en viss gradskillnad mellan att ha tråkigt och att
            lida. Det är ju lidandet som vi skall förändra, om vi verkligen
            vet och förstår att djuren lider.
          </note>
          <note>
            Svaret på Gudrun Lindvalls fråga om jag är beredd att genomföra
            motsvarande regler för mink som gäller för räv är nej. Inte just
            nu i alla fall, därför att vi har inte den vetenskapliga grund
            att stå på som vi skulle behöva. Får vi det, blir svaret ett annat.
            Men där är vi inte i dag.
          </note>
          <note type="speaker">
            Anf. 23 GUDRUN LINDVALL (mp):
          </note>
          <note>
            Fru talman! Nu kan ju inte jag debattera med Jeppe Johnsson.
            Han får väl vänta till dess att jag blir minister, om jag nu skulle
            bli det.
          </note>
          <note>
            Låt mig slå fast att det finns samma skäl att ändra förhållandena
            för mink som det fanns för räv. Man är överens om att farmade
            djur är farmade men inte domesticerade. Djurskyddslagen 4 § skall
            inte bara tillämpas när djur lider. Den säger att djur skall ges
            möjlighet att utöva naturliga beteenden. Det står inte
          </note>
          <note>
            "om djuret lider" i lagen, utan det står att djuret skall ha
            möjlighet att tillgodose sina naturliga beteenden.
          </note>
          <note>
            Något krav på lidande har i alla fall jag inte kunnat finna i
            lagstiftningen. Men det är väl möjligt att ministern gör en annan
            tolkning. I så fall anser jag den tolkningen ganska vid. Det skulle
            betyda att mycket av det som har genomförts i Sverige och som
            vi är stolta över hade varit onödigt, om det inte hade kunnat
            bevisats att det fanns ett lidande. Jag har aldrig förstått att
            det krävdes ett lidande för att djur skulle ha möjlighet att utöva
            sina naturliga beteenden.
          </note>
          <note>
            Jag tycker snarare att det är ett sätt att backa i lagstiftningen,
            något som jag hoppas att jordbruksministern inte avsåg.
          </note>
          <note>
            Jag har svårt att se att det skulle finnas så stora skillnader
            i bedömningen när det gäller räv och mink.
          </note>
          <note>
            Naturligtvis har ett farmat djur aldrig avlats i avsikt att domesticeras.
            De har funnits i hägnen bara för att man har varit intresserad
            av pälsen. De har avlats fram enbart för att de skulle få en bra
            päls och för att de gick att hålla. Men de är alltså inte domesticerade
            som en hund, katt, häst eller ko. I så fall skulle man kunna säga
            att de klarar sig alldeles utmärkt när de kommer ut. Alla naturliga
            beteenden som finns hos en mink som sitter i bur är identiska
            med de beteenden som finns hos djur i naturen. Annars skulle de
            inte ha klarat sig så bra ute som de har, Jeppe Johnsson. Det
            visar att minken icke är domesticerad.
          </note>
          <note>
            Vi har faktiskt minkproblem i landet både för att man har varit
            intresserad av att få ett nytt jaktbart vilt och för att de har
            smitit från anläggningar. Det visar att minken är en mycket god
            jägare. Den klarar sig utmärkt i landet, eftersom den finner en
            miljö här som motsvarar den miljö där de lever vilt.
          </note>
          <note>
            Det påstås att man offrade räven för att få minken.
          </note>
          <note>
            Pälsproducenterna tyckte att det var okej att offra rävfarmarna
            för att de skulle få behålla minken. Jag undrar: Är detta ett
            tecken på att det var så att jordbruksministern inte var intresserad
            av att ta tag i minkfrågan? Tyckte hon att det var okej att de
            fick offra räven medan de fick ha kvar minken?
          </note>
          <note>
            Jag har svårt att följa med i resonemanget. Rävar mår inte bra
            av att sitta i bur därför att de inte kan utöva sina naturliga
            beteenden såsom att röra sig, gräva eller ägna sig åt annan sysselsättning.
            Om rävens behov inte kan tillgodoses i en bur, varför kan behoven
            hos en mink i en bur anses tillgodosedda?
          </note>
          <note>
            Har inte minken samma typ av beteende, att röra sig, att vara
            aktiv och att hitta andra sysselsättningar? Den här typen av mårddjur
            är ofta väldigt lekfulla. De har mycket hyss för sig. Det är mycket
            aktiva djur, och denna aktivitet kan de naturligtvis inte få utlopp
            för i en bur.
          </note>
          <note>
            Det känns också mycket beklämmande att Sverige numera har inordnat
            sig i ledet. Vi skall tydligen inte göra någonting här - om jag
            får tro jordbruksministern - förrän man har gjort samma sak i
            EU. Men var det inte så att Sverige skulle gå före när det gällde
            djurskyddet? Var det inte så att vi skulle visa vägen och vad
            som är möjligt i jordbrukshänseende? Skulle inte vi vara det land
            som visade andra länder hur man kunde göra för att tillgodose
            kravet på ett högt djurskydd?
          </note>
          <note type="speaker">
            Anf. 24 JEPPE JOHNSSON (m):
          </note>
          <note>
            Fru talman! Jag välkomnar jordbruksministerns och hennes företrädares
            uppfattning, att det är viktigt att grunda sina antaganden och
            förslag på fakta och inte enbart på känsla. Jag kan förstå att
            man som ovan i dessa kretsar kan tycka att det är märkligt att
            hålla djur på det här sättet. Men vi människor skall inte sätta
            oss i djurens ställe. Men ibland gör man det.
          </note>
          <note>
            Själv skulle jag i så fall inte vilja vara en innekatt i en stad,
            som kissade i en låda. Vi måste faktiskt vara realister.
          </note>
          <note>
            Jag är också väldigt glad över att jordbruksministern följer
            den forskning som utförs i Danmark. Där har man kommit längre
            än i Sverige och man är mer framstående.
          </note>
          <note>
            Sedan säger Gudrun Lindvall att aveln inte har gått ut på att
            domesticera minkarna, därför att de klarar sig så väl ute. Det
            gör ju faktiskt också sommarkatter och katter som rymmer. I det
            fallet får kommunerna ha jägare som försöker att få tag på dem.
            Så inte heller det argumentet håller när det gäller mink.
          </note>
          <note>
            En annan aspekt på minknäringen som kanske inte har med djurskyddet
            att göra är att det är en oerhört viktig näringsgren, inte minst
            i mina hembygder.
          </note>
          <note>
            Minknäringen tar hand om fisk och slakteriavfall.
          </note>
          <note>
            Den är ett mycket bra komplement till jordbruk och fiske. Minkpäls
            är - antingen man vill det eller ej -
          </note>
          <note>
            ett bra naturmaterial, speciellt i de länder där det är mycket
            kallt.
          </note>
          <note>
            Minkfarmare är inga ovanliga människor. Det är inte några som
            vill djuren något ont, utan det är helt vanliga människor som
            ofta jobbar alla årets dagar.
          </note>
          <note>
            De är mycket måna om sina djur. Resultatet blir dåligt om de
            inte tar hand om djuren på bästa sätt.
          </note>
          <note>
            Avslutningsvis vill jag ställa ett par frågor till
          </note>
          <note>
            Gudrun Lindvall - jag ställde samma frågor förra året, men fick
            då inget svar. Har Gudrun Lindvall själv sett simhud mellan minkens
            tår? Hur många gånger har Gudrun Lindvall besökt en minkfarm?
          </note>
          <note type="speaker">
            Anf. 25 Jordbruksminister MARGARETA WINBERG (s):
          </note>
          <note>
            Fru talman! Vad är ett naturligt beteende? jag minns att när
            vi antog djurskyddslagen för tio elva år sedan var detta en stor
            fråga i jordbruksutskottet. Vi kunde inte riktigt ena oss om detta.
            Vad är ett naturligt beteende för en katt? Och vad är ett naturligt
            beteende för en räv? Är ett naturligt beteende för en räv detsamma
            som ett naturligt beteende för en mink?
          </note>
          <note>
            Svaret på den frågan är nej.
          </note>
          <note>
            Räven gräver ned sin mat, det gör inte minken.
          </note>
          <note>
            Räven stressades i burarna och reproduktionen stördes. Det fanns
            alltså klara belägg för att rävar inte skulle hållas i den typ
            av burar som då fanns och som delvis fortfarande finns. Därför
            fattade vi ett sådant beslut när det gäller räv.
          </note>
          <note>
            Vi har inte samma grund för ett beslut om motsvarande förbud
            för minkhållning i bur. Jag vill återigen säga att vi i dag inte
            har den kunskapen, och därför blir det inte så som Gudrun Lindvall
            vill ha det. Den dagen vi har den kunskapen, då är det klart att
            beslutet blir ett annat.
          </note>
          <note type="speaker">
            Anf. 26 GUDRUN LINDVALL (mp):
          </note>
          <note>
            Fru talman! Jag skall alltså tolka det så, att när det kommer
            fram sådan dokumentation blir det en förändring. Då förutsätter
            jag också att man ser till att man inte måste hänvisa till andra
            länder, utan att man tar fram dokumentation från Sverige och att
            det är en fråga som kommer att prioriteras framför allt när det
            gäller etologer.
          </note>
          <note>
            I dag är det svårt för etologer att få arbetsuppgifter. Veterinärer
            läser t.ex. ingen etologi. Därför är det fråga om vilken expertis
            som vi i så fall skall använda oss av. Jag anser nog att vi skall
            ha etologer. Det är de som har kunskap om djurs beteenden. Det
            är en yrkesgrupp som jag anser att vi använder oss alldeles för
            lite av.
          </note>
          <note>
            Det finns en mycket intressant dokumentation som kom för några
            dagar sedan. En f.d. minkuppfödare har vänt sig till Nordiska
            samfundet mot plågsamma djurförsök för att berätta hur det egentligen
            var att vara minkuppfödare. Jag hoppas att jordbruksministern
            kan ta del av detta. Det är nämligen ingen vacker beskrivning.
          </note>
          <note>
            Hon beskriver sig själv som en minkfarmare som gärna ville se
            en förändring, men hon möttes av mycket stort oförstående i den
            egna kretsen. Hon ville öppna minkfarmen och släppa in folk för
            att titta. Hon möttes av motstånd. Hon menar att detta är en näring
            som har stängt dörren om sig och ogärna tar emot besökare.
          </note>
          <note>
            Hon menar också, vilket gjorde mig mycket beklämd, att tillsynen
            över verksamheten från djurskyddsmyndigheter var i princip obefintlig.
            Hon har aldrig haft ett enda besök.
          </note>
          <note>
            Detta är en dokumentation som jag tycker att jordbruksministern
            skall ta del av och ta på allvar.
          </note>
          <note>
            Jordbruksministern borde eventuellt träffa denna kvinna som har
            tagit bladet från munnen och talat om hur det var. Hon har lagt
            av med minkfarmning just därför att hon inte kunde försvara det
            hela inför sig själv. Hon ansåg att djuren faktiskt mådde så pass
            dåligt att hennes känsla för djur tog över. Hon ville inte fortsätta
            med farmningen.
          </note>
          <note>
            Det är mycket sällan som man får en dokumentation så direkt inifrån
            den här världen, där vi kan se att man inte alls är, som Jeppe
            Johnsson antyder, villig att öppna dörren för besök.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1998/99:58 om assyriernas situation
          </note>
          <note type="speaker">
            Anf. 27 Utrikesminister ANNA LINDH (s):
          </note>
          <note>
            Fru talman! Margareta Viklund har frågat mig vad regeringen gör
            och avser att göra för att medverka till att assyriernas situation
            förbättras. Margareta Viklund önskar att Sverige i FN och EU skall
            arbeta för att det assyriska folket skall ges fullständiga medborgerliga
            rättigheter och rättsligt skydd i sina hemländer Turkiet, Irak,
            Iran, Libanon och Syrien. Magareta Viklund anser även att assyriernas
            flyktingstatus måste erkännas av Sverige i enlighet med internationella
            konventioner.
          </note>
          <note>
            De assyriskt kristna och de syrisk-ortodoxa, som främst bor i
            Turkiet, Irak, Iran, Libanon och Syrien, tillhör två var för sig
            olika inriktningar inom de ortodoxa kyrkorna. De assyriskt kristna,
            eller nestorianerna, är en mindre grupp kristna som bröt sig ur
            den ortodoxa kyrkan och följde biskopen Nestorius på
          </note>
          <note>
            300-talet. Dessa finns främst i Turkiet och Irak. De syrisk-ortodoxa
            finns främst i Syrien, men även i
          </note>
          <note>
            Turkiet.
          </note>
          <note>
            Situationen för de assyriskt kristna och de syriskortodoxa i
            Turkiet är otillfredsställande, inte minst på grund av att de
            drabbats av den konflikt som råder i de sydöstra delarna av landet.
            Regeringen kommer fortsatt, såväl inom EU som vid bilaterala kontakter
            och genom direkt stöd till organisationer som arbetar för mänskliga
            rättigheter, att verka för att Turkiet vidtar kraftfulla åtgärder
            för att förbättra minoriteternas ställning i enlighet med internationella
            åtaganden.
          </note>
          <note>
            Situationen för kristna i Irak är bekymmersam.
          </note>
          <note>
            Oavsett etnisk eller religiös bakgrund förtrycker regimen de
            grupper som kan förväntas vara regimkritiska. I norra Irak tvingas
            vi konstatera att läget är labilt och att stridigheterna mellan
            de kurdiska fraktionerna skapar ett osäkert läge för samtliga
            grupper.
          </note>
          <note>
            I vårt bistånd till Irak, som under 1998 uppgick till ca
          </note>
          <note>
            69 miljoner kronor, avsätts medel för insatser vilka främjar
            ökad respekt för de mänskliga rättigheterna.
          </note>
          <note>
            Bristen på respekt för de mänskliga rättigheterna är ett problem
            i Iran, vilket drabbar inte minst oliktänkande och religiösa minoriteter.
            Detta påpekas kontinuerligt i de samtal som vi på bilateral basis
            och inom EU för med iranska företrädare.
          </note>
          <note>
            Assyriskt kristna och syrisk-ortodoxa beviljas i dag inte asyl
            generellt. Givetvis sker dock en individuell prövning enligt gällande
            svensk lagstiftning och internationella konventioner, där myndigheterna
            fattar beslut utifrån den enskilde individens bakgrund och situation.
            Någon ändring av gällande asylpolitik är inte aktuell i dagsläget.
          </note>
          <note>
            Avslutningsvis vill jag betona att de assyriskt kristna och de
            syrisk-ortodoxa, liksom andra religiösa minoriteter, givetvis
            skall ha möjlighet att utöva sin religion och få kunskap om sin
            historia och sina traditioner i de länder där de bor. Dessa grundläggande
            principer slås fast i en rad internationella instrument som behandlar
            nationella eller etniska, religiösa och språkliga minoriteter,
            bl.a. FN:s konvention om medborgerliga och politiska rättigheter
            (artikel 27). Sverige stöder samarbete och dialog mellan olika
            grupper, bl.a. genom biståndet och genom multilaterala insatser
            inom EU och FN för att främja lika möjligheter för personer som
            tillhör nationella eller etniska, religiösa och språkliga minoriteter
            att åtnjuta de mänskliga rättigheterna.
          </note>
          <note type="speaker">
            Anf. 28 MARGARETA VIKLUND (kd):
          </note>
          <note>
            Fru talman! Först ber jag att få tacka för svaret, som jag inte
            är helt nöjd med. Jag tycker inte att det riktigt framgår av svaret
            vad regeringen gör och direkt avser att göra för att medverka
            till att just assyriernas situation förbättras. Det är ett mycket
            generellt svar, som jag uppfattar det.
          </note>
          <note>
            Jag anser att det är dags att direkt sätta strålkastarljuset
            på det assyriska folket och i den utrikespolitiska aktiviteten
            mer precist få in detta folk i det utrikespolitiska handlandet
            och tänkandet.
          </note>
          <note>
            Vid sekelskiftet bodde mer än 2 miljoner assyrier i Turkiet.
            Särskilt i sydöstra Turkiet håller ett mycket gammalt kulturarv
            på att försvinna tillsammans med assyrierna. I dag bor bara några
            tusen assyrier kvar i sydöstra Turkiet, om det ens är så många.
            Ca 20 000
          </note>
          <note>
            håller sig gömda i Istanbul, men detta antal är osäkert. Vid
            sekelskiftet fanns det alltså ca 2 miljoner assyrier i Turkiet,
            och det är fruktansvärt att så många har försvunnit.
          </note>
          <note>
            Det assyriska folket erkänns inte som en minoritet i Turkiet
            och saknar därmed den etniska rättigheten att fritt utöva sin
            religion, sitt språk och sin kultur.
          </note>
          <note>
            Den taktik som används mot assyrierna i Turkiet används nu också
            i norra Irak. De turkiska attackerna in på irakisk mark för att,
            som man säger, få tag på
          </note>
          <note>
            PKK-gerillan har ofta gått ut över assyrierna. PKK
          </note>
          <note>
            flyr till assyriska byar där de gömmer sig. På så sätt skyddar
            de sina egna byar och låter assyrierna fungera som levande sköldar.
          </note>
          <note>
            FN:s skydd av norra Irak har inte lett till fred och säkerhet
            för assyrierna. De är i dag kanske mer hotade till liv och lem
            där än tidigare. Situationen är för närvarande mycket laddad och
            överkänslig. Assyrierna är hotade från många håll.
          </note>
          <note>
            Att leva i Syrien är för assyrierna ungefär som att leva på en
            krutdurk; man vet inte riktigt när den exploderar. Diskriminering
            och trakasserier förekommer. Människor sätts i fängelse utan dom
            eller rannsakan, anklagade för brott som de aldrig begått.
          </note>
          <note>
            Också i Iran och i Libanon lever assyrierna under svåra förhållanden.
            Under den senaste tiden har det kommit rapporter om att assyrier
            förföljs, trakasseras och tvingas att fly för att rädda sina liv.
          </note>
          <note>
            På olika vägar har jag blivit engagerad i assyriernas situation.
            Genom mitt engagemang har jag kommit i kontakt med många assyrier,
            syrianer, och fått många vänner bland dem. Men jag måste erkänna
            att jag till en början inte visste eller kunde så mycket om det
            assyriska folket, deras historia och situation, som ibland kanske
            kan verka lite förvirrande för den oinvigde.
          </note>
          <note>
            Jag kan inte säga att jag kan så mycket i dag heller, men jag
            tror att jag har lärt mig att förstå deras situation. Jag är i
            dag ordförande i Svenska kommittén för assyrier, SKA som vi kallar
            den, en politiskt och religiöst obunden organisation.
          </note>
          <note>
            Jag har i Turkiet mött assyrier som gömda flyktingar från Irak.
            Jag har i Turkiet mött unga assyriska pojkar som utan dom fängslats
            och torterats. Deras brott är att de är assyrier och kristna.
          </note>
          <note>
            Så sent som i höstas reste jag genom f.d. assyriska byar i sydöstra
            Turkiet på väg mot gränsen till norra
          </note>
          <note>
            Irak, som egentligen då var mitt mål. I något samhälle såg jag
            t.o.m. gamla kyrkor som minnen från den tid då det fortfarande
            fanns assyrier kvar i byarna.
          </note>
          <note>
            Fru talman! Jag återkommer.
          </note>
          <note type="speaker">
            Anf. 29 INGER LUNDBERG (s):
          </note>
          <note>
            Fru talman! Jag vill börja med att tacka Margareta
          </note>
          <note>
            Viklund för att hon har väckt interpellationen. Vi har flera
            gånger, både från socialdemokratiskt håll och från kd, väckt diskussionen
            om assyriernas/syrianernas situation. Det är angeläget att få
            ett brett politiskt stöd för dem här i Sverige. Det känns också
            väldigt angeläget att uppmärksamma frågan när vi nu har fått en
            ny utrikesminister.
          </note>
          <note>
            Vi har ett alldeles speciellt moraliskt ansvar i Sverige gentemot
            assyrier/syrianer. Här lever 60 000
          </note>
          <note>
            människor med bakgrund i första hand i Turkiet men också i Irak,
            Syrien, Libanon och många andra länder i Mellanöstern. Bland oss
            finns många ungdomar som är födda i Sverige men som ändå har sina
            rötter i de länder där assyrierna/syrianerna tidigare bodde. För
            deras skull, för de nya svenskar som växer upp här, är det självklart
            att vi också tar ansvar för deras arv.
          </note>
          <note>
            Sverige har viktiga arenor att agera på. Den första är EU, där
            vi nu är en stark röst i utrikespolitiska frågor. Där förs det
            också många diskussioner med bl.a. Turkiet. Den andra är säkerhetsrådet,
            där inte minst frågan om situationen i Irak spelar en viktig roll.
          </note>
          <note>
            Margareta Viklund berättade om folkrensningen i
          </note>
          <note>
            Turkiet. Det är egentligen anmärkningsvärt att det varit så tyst
            om att det i sydöstra Turkiet vid sekelskiftet bodde runt 2 miljoner
            människor. I dag finns
          </note>
          <note>
            3 000, möjligen 10 000, assyrier/syrianer kvar. Under tiden för
            första världskriget mördades runt en halv miljon assyrier/syrianer.
          </note>
          <note>
            Vi talar om många folkrensningar och folkmord, men väldigt sällan
            om vad som har drabbat denna grupp som nu finns så väl företrädd
            i Sverige. Vi uppmärksammar ofta flyktingfrågan, och det är viktigt.
            Men vi uppmärksammar sällan den assyriska/syrianska gruppens självklara
            rätt att bo kvar i sina hemländer och den utrensning och brist
            på mänskliga rättigheter som assyrier/syrianer har utsatts för.
          </note>
          <note>
            Det krävs ett internationellt erkännande av assyrierna/syrianerna.
            Det krävs också en självklar rätt till utbildning, en självklar
            rätt för assyrier/syrianer att utöva sin religion och en självklar
            rätt till egendom.
          </note>
          <note>
            Många svenska medborgare har tillgångar i sydöstra
          </note>
          <note>
            Turkiet. Många gånger är det enkla hemman och ibland lite större
            gårdar. De har en självklar rätt till sin egendom. De har varit
            tvungna att lämna den. De har ingen rätt till sin egendom i dag.
            Jag tycker att det är viktigt att dra parallellen med hur världssamhället
            har sett på enskild egendom i samband med att
          </note>
          <note>
            Tyskland har enats på nytt.
          </note>
          <note>
            Men det som kanske känns ännu tyngre för de assyrier/syrianer
            som lever här i dag är att deras kulturarv är på väg att förödas.
            Svenska kommittén för assyrierna träffade Lena Hjelm-Wallén i
            april 1998.
          </note>
          <note>
            Då tog vi upp denna fråga, och jag skulle i nästa inlägg vilja
            aktualisera den ytterligare med Anna Lindh.
          </note>
          <note type="speaker">
            Anf. 30 YILMAZ KERIMO (s):
          </note>
          <note>
            Fru talman! Jag är glad att utrikesministern framhåller att minoritetsgrupperna
            skall ha möjlighet att utöva sin religion och få kunskap om sina
            rättigheter i de länder där de bor. Jag vill dock konstatera två
            saker med anledning av hennes svar. Det ena är att den assyriska
            gruppen är en folkgrupp, inte två olika grupper. Även om man tillhör
            olika kyrkor så är det ett folk. Man kan ta svenska folket som
            exempel.
          </note>
          <note>
            Svenska folket kanske har olika kyrkor men det är ett folk, det
            svenska folket.
          </note>
          <note>
            Det andra är att gruppen inte bara är en religiös grupp. Det
            är en etnisk grupp. Om man skall titta på hemländerna så har assyrierna/syrianerna
            kyrkor, men de har inte en enda skola. Det är det man vill ändra
            på. Assyrierna är inte bara en religiös grupp även om de är kristna.
            De är inte bara religiösa. Det är en etnisk grupp. Det var bara
            det jag ville konstatera.
          </note>
          <note type="speaker">
            Anf. 31 Utrikesminister ANNA LINDH (s):
          </note>
          <note>
            Fru talman! För det första vill jag börja med att hålla med Margareta
            Viklund, Inger Lundberg och
          </note>
          <note>
            Yilmaz Kerimo om det allvarliga i situationen för de assyriskt
            kristna. Det här är ett mycket stort problem.
          </note>
          <note>
            Det grundläggande problemet är att de områden som det handlar
            om, Turkiet och framför allt norra Irak i det här fallet, inte
            respekterar mänskliga rättigheter.
          </note>
          <note>
            Därför tror jag att det vi främst skall göra, den allvarligaste
            frågan, handlar just om att hela tiden arbeta för de mänskliga
            rättigheterna. Bilateralt i våra kontakter med de här länderna
            samt genom EU och FN skall vi se till att de mänskliga rättigheterna
            respekteras.
          </note>
          <note>
            Oavsett om det sedan handlar om en folkgrupp, en etnisk grupp
            eller en religiös minoritet, är det självklart att de mänskliga
            rättigheterna gäller. Man skall ha rätten att utöva sin religion.
            Man skall ha rätten till skola och utbildning. Man skall ha rätten
            att åtnjuta sin egen kultur, och man skall ha rätten att delta
            i alla beslut som berör en.
          </note>
          <note>
            Nu förhåller det sig ju så att det här är frågor som den svenska
            regeringen ett antal gånger har tagit upp med Turkiet och med
            de andra berörda länderna; att de måste respektera de mänskliga
            rättigheterna. De assyriskt kristna är en grupp som allvarligt
            drabbas av situationen vad gäller mänskliga rättigheter i de här
            områdena. Vi har också andra grupper som drabbas svårt av bristen
            på mänskliga rättigheter.
          </note>
          <note>
            Sverige har som sagt vid ett antal tillfällen tagit upp detta.
            Vi har bl.a. gjort detta väldigt tydligt med
          </note>
          <note>
            Turkiet. Turkiet har ju faktiskt genom den europeiska konventionen
            om skydd för de mänskliga rättigheterna och de grundläggande friheterna
            också har åtagit sig att garantera bl.a. religionsfriheten. Vi
            kommer naturligtvis att fortsätta att följa det här arbetet. Vi
            kommer gentemot de berörda länderna att fortsätta att ännu starkare
            stryka under vikten av att man följer de mänskliga rättigheterna.
          </note>
          <note>
            Sedan vill jag säga något om den fråga som jag tror att det var
            Margareta Viklund tog upp om de syrianska klostren i sydöstra
            Turkiet. Ambassaden följer utvecklingen i sydöstra Turkiet, och
            klostrens situation där, väldigt noga. Vi utgår ifrån, och förutsätter,
            att de turkiska myndigheterna inte skall göra några inskränkningar
            när det gäller klostrens möjlighet att fortsätta att bedriva sin
            verksamhet i enlighet med religionsfrihetens grunder.
          </note>
          <note type="speaker">
            Anf. 32 MARGARETA VIKLUND (kd):
          </note>
          <note>
            Fru talman! Egentligen tror jag inte att vi är oense på något
            sätt när det gäller arbetet med mänskliga rättigheter. Men vad
            vi, och jag, vill göra här i dag är att fästa uppmärksamheten
            just på assyriernas situation. Jag vet ju inte om man, när de
            här förhandlingarna förs med Turkiet och andra länder, just nämner
            assyrierna som ett folk och som en människogrupp med rätt till
            folkrätt och mänskliga rättigheter som alla andra folk i området.
            Det är så lätt, som jag upplever det, som jag känner det och som
            jag har hört, att man glömmer att säga just de där orden: det
            assyriska folket. Det är så lätt att man glömmer. Så upplever
            jag det. Jag vet inte om det är så.
          </note>
          <note>
            Jag tycker att det är väldigt bra att man nu i förhandlingarna
            också tar upp klostren, kyrkorna och det kulturella arv som finns
            i det här området där dessa människor har funnits - och det kanske
            finns en liten spillra fortfarande.
          </note>
          <note>
            Det vi diskuterade, och som Inger Lundberg också nämnde här alldeles
            nyss, var det samtal som vi hade med den tidigare utrikesministern
            när vi uppvaktade henne. Hon tyckte då att våra förslag om just
            det kulturella arvet var väldigt bra. Vi hade också ett krav i
            det sammanhanget att vi önskade och ville att den assyriska frågan
            skulle sättas upp på FN:s dagordning. Ett sätt, trodde hon då,
            att få upp det assyriska folket på dagordningen, var att få Unesco
            att intressera sig just för det kulturella arvet i de här delarna
            av världen. Då skulle man indirekt kunna få upp den assyriska
            frågan på FN:s dagordning och sedan kanske kunna gå vidare med
            den.
          </note>
          <note>
            Men, fru talman, det är bråttom. Det finns inte många människor
            kvar av det assyriska folket nu.
          </note>
          <note>
            Jag hörde så sent som i går att flyktingströmmen börjar tillta,
            bl.a. från Syrien, just nu.
          </note>
          <note>
            Jag var på Folk och Försvars konferens i Sälen, där även utrikesministern
            deltog. Utrikesministern sade då bl.a.: Folkrätten behöver stärkas,
            men också utvecklas.
          </note>
          <note>
            Vidare sade hon: När det gäller inomstatliga konflikter kan det
            t.ex. i många fall vara svårt att avgöra vilka som är legitima
            parter i en konflikt eller om den utgör en konflikt i humanitärrättens
            mening. Att utveckla folkrätten här är känsligt och svårt, men
            nödvändigt.
          </note>
          <note>
            Utrikesministerns formulering gällde kanske mest situationen
            i Kosovo.
          </note>
          <note>
            Jag håller ändå med utrikesministern i detta uttalande. Men när
            det gäller folkrätt ingår ju också, såvitt jag kan förstå, mänskliga
            rättigheter. Och människor och folk måste ha rätt att existera
            som människor och individer, att utöva sin religion, leva och
            vara ett folk med rätt till existens. Den rätten måste också det
            assyriska folket ha.
          </note>
          <note>
            Många gånger när man talar om det assyriska folket är det precis
            som att man tror att det är något slags religiös sekt eller liknande.
            Men så är det inte. Det assyriska folket är ett kristet folk,
            säger man. Men liksom många andra folk är det assyriska folkets
            kristna tillhörighet inte bara knuten till en kyrka eller en religiös
            enhet, utan det assyriska folket, liksom vi här i Sverige, tillhör
            många olika kyrkor och religiösa riktningar. Men dessa människor
            kallar sig ett kristet folk och vill bli respekterade som ett
            folk med rätt till folkrätt. Det assyriska folket anser sig också
            vara ett fredligt folk, och det vet vi. Dessa människor vill leva
            i fred med människorna i de länder där de bor. Det är kanske på
            grund av att de inte är så krigiska som deras röster inte heller
            blir så tydliga och starka.
          </note>
          <note type="speaker">
            Anf. 33 INGER LUNDBERG (s):
          </note>
          <note>
            Fru talman! Som Margareta Viklund sade har det assyriska folket
            utsatts för oerhört mycket våld men använt väldigt lite våld.
            Jag tror att det kan vara en av förklaringarna till att det så
            sällan talas om assyriers och syrianers situation. Man talar om
            mänskliga rättigheter i Turkiet, man talar om problemen i norra
          </note>
          <note>
            Irak, men oerhört sällan talar man explicit om assyrier och syrianer.
          </note>
          <note>
            Jag tror så att säga allmänmoraliskt att det är viktigt att de
            folk som inte primärt tar till vapen men som lider väldigt mycket
            har samma rätt att bli uppmärksammade som de som ofta tar till
            vapen för att bevara sin frihet och sina rättigheter.
          </note>
          <note>
            Det är bra att utrikesministern uppmärksammar frågan om religionsfrihet
            och verksamheten i kyrkor och kloster. Men jag skulle också vilja
            vädja till Utrikesdepartementet att man på allvar tar upp det
            yrkande som fanns i kommitténs skrivning, där vi hemställde om
            att man alldeles specifikt skulle titta på kulturarvet. Det är
            många gamla kloster och gamla kyrkor som riskerar att förödas
            under någon generation om man inte är mycket tydlig från världssamfundet
            och kanske också går in med särskilda pengar.
          </note>
          <note>
            Här finns bl.a. ovärderliga kulturskatter och bokskatter som
            det skulle vara väldigt fint om Sverige hjälpte till att bevara
            för det assyriska/syrianska folkets skull men också för världskulturarvets
            skull.
          </note>
          <note type="speaker">
            Anf. 34 Utrikesminister ANNA LINDH (s):
          </note>
          <note>
            Herr talman! Jag tycker att det är bra att vi har haft den här
            debatten och att ni har tagit upp den här frågan.
          </note>
          <note>
            Jag skulle vilja avsluta med tre punkter.
          </note>
          <note>
            För det första känner jag mig efter den här debatten rätt övertygad
            om att vi är helt eniga i sak.
          </note>
          <note>
            För det andra när det gäller frågan om det kulturella arvet -
            att man skall vårda det och ta upp frågan på dagordningen i FN
            och i Unesco - skall jag ta med mig den tillbaka till departementet
            och se vad som har skett sedan detta diskuterades förra gången
            med min företrädare. Jag tycker också att det är viktigt att man
            stryker under detta som ett kulturarv, precis som
          </note>
          <note>
            Inger Lundberg sade.
          </note>
          <note>
            För det tredje skall jag i fortsättningen tänka på att det också
            kan vara en viktig signal för att göra frågan tydlig att just
            ta upp de assyriskt kristna som ett exempel i tal, artiklar, m.m.
            när man talar om mänskliga rättigheter.
          </note>
          <note type="speaker">
            Anf. 35 MARGARETA VIKLUND (kd):
          </note>
          <note>
            Herr talman! Det tycker jag låter jättebra. Jag tackar utrikesministern
            för det.
          </note>
          <note>
            Jag skulle vilja berätta att jag inte kom in i norra
          </note>
          <note>
            Irak när jag ämnade besöka detta område i höstas för att titta
            på ett par bevattningsprojekt som Svenska kommittén för assyrier
            bedriver där med Sidamedel.
          </note>
          <note>
            Man måste kanske sitta ett par dagar vid gränsen till norra Irak
            för att riktigt förstå hur ohyggligt hotade de etniska grupperna
            i den delen av världen är. Jag fick i alla fall detta oerhört
            klart för mig. Och jag tycker att ett sätt att hjälpa assyrierna
            och syrianerna på skulle vara att erkänna det assyriska folket
            som ett folk. Det assyriska folket är, precis som jag tidigare
            sade, ingen religiös sekt. Men i dag är detta folk ett minoritetsfolk
            som är spritt i många olika länder men ännu inte erkänt som ett
            minoritetsfolk.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1998/99:84 om mänskliga rättigheter
            i Iran
          </note>
          <note type="speaker">
            Anf. 36 Utrikesminister ANNA LINDH (s):
          </note>
          <note>
            Herr talman! Lars Ohly har frågat mig vad regeringen avser göra
            - såväl bilateralt som inom EU, FN
          </note>
          <note>
            och andra internationella organ - för att öka trycket på Iran
            så att regimen upphör med brotten mot de mänskliga rättigheterna
            i landet.
          </note>
          <note>
            Lars Ohly tecknar en oroande bild av brotten mot de mänskliga
            rättigheterna i Iran. Under hösten har vi fått en rad mycket alarmerande
            rapporter om förföljelser, trakasserier och mord av intellektuella
            och oliktänkande i Iran som utgör uppenbara övergrepp mot de mänskliga
            rättigheterna och försök till inskränkningar i yttrandefriheten.
          </note>
          <note>
            Jag har kraftigt protesterat mod dåden och uppmanat den iranska
            regeringen att skyndsamt utreda vem eller vilka som ligger bakom
            morden på bl.a.
          </note>
          <note>
            Muhammad Mokhtari och Muhammad Pouyandeh.
          </note>
          <note>
            Även i EU-kretsen följer vi utvecklingen härvidlag mycket noga.
            EU antog den 16 december ett uttalande till stöd för den rättsliga
            prövning som hade inletts i Iran.
          </note>
          <note>
            Sedan dessa uttalanden gjorts har den iranska regeringen avslöjat
            att den egna säkerhetstjänsten var inblandad i morden på dissidenterna.
            Vi hoppas att detta är ett tecken på president Khatamis önskan
            att komma till rätta med de krafter inom det iranska ledarskapet
            som försöker hindra öppen debatt och fortsatt reformering av det
            iranska samhället. Sverige och EU kommer även fortsättningsvis
            att följa denna fråga noga.
          </note>
          <note>
            Lars Ohly frågar vad Sverige kan göra bilateralt, inom EU och
            FN för att söka påverka Iran att förbättra respekten för de mänskliga
            rättigheterna. Självklart tar vi från svensk sida alltid upp MR-frågorna
            i de bilaterala samtal vi för med iranska företrädare. Värnandet
            om mänskliga rättigheter och demokrati utgör en central del i
            vår utrikespolitik.
          </note>
          <note>
            En av Sveriges - och EU:s - grundvalar i förhållande till Iran
            är att dialog är ett bättre medel än isolering när det gäller
            att verka för ökad respekt för de mänskliga rättigheterna och
            ökad demokrati. Vi vill uppmuntra de liberaliseringar inom yttrandefriheten
            och demokratin som skett sedan presidentskiftet i
          </note>
          <note>
            Iran. EU beslutade därför i februari förra året att på nytt inleda
            en politisk dialog med Iran. Denna dialog anger tydligt att ett
            centralt ämne för samtalen skall vara frågan om respekt för de
            mänskliga rättigheterna.
          </note>
          <note>
            EU har under flera år varit initiativtagare till en resolution
            om MR-läget i Iran i FN:s kommission för de mänskliga rättigheterna.
            Resolutionen baseras bl.a.
          </note>
          <note>
            på information från den särskilde representanten för mänskliga
            rättigheter i Iran som utsetts av MR-
          </note>
          <note>
            kommissionen. I fjolårets resolution beskrivs vissa positiva
            tendenser vad avser respekten för de mänskliga rättigheterna i
            Iran. Sådana exempel är uttalanden från regeringen om vikten att
            se över lagstiftning och attityder som diskriminerar kvinnor och
            vissa förbättringar vad avser mediefriheten. Trots dessa framsteg
            framhålls dock i resolutionen att de mänskliga rättigheterna fortsatt
            kränks i Iran. Sverige är medförslagsställare till resolutionen.
          </note>
          <note type="speaker">
            Anf. 37 LARS OHLY (v):
          </note>
          <note>
            Herr talman! Jag tackar utrikesministern för svaret. Jag är övertygad
            om att vi är helt överens om vikten av att bekämpa brott mot de
            mänskliga rättigheterna inte bara i Iran utan även annorstädes.
            Det finns dock några kommentarer.
          </note>
          <note>
            Jag är lite oroad över den bild som ges av utvecklingen i Iran
            sedan presidentskiftet. Vi var säkert många som mottog valet av
            president Khatami med viss optimism, eftersom det faktiskt var
            det enda sättet för många oppositionella att uttrycka en opposition
            mot regimen.
          </note>
          <note>
            Samtidigt har vi under hösten, inte minst under november och
            december, sett att en mordvåg har brutit ut mot intellektuella
            och oppositionella i Iran.
          </note>
          <note>
            Därför ifrågasätter jag den skrivning i ministerns svar som lyder:
            Vi vill uppmuntra de liberaliseringar inom yttrandefriheten och
            demokratin som skett sedan presidentskiftet.
          </note>
          <note>
            Jag ifrågasätter också den resolution som har lagts fram inför
            FN:s kommission för de mänskliga rättigheterna, där man talar
            om att det finns vissa förbättringar när det gäller attityder
            som diskriminerar kvinnor och när det gäller mediefriheten.
          </note>
          <note>
            Det är inte säkert att den riktigt stämmer överens med verkligheten
            i dag.
          </note>
          <note>
            Vi vet att två advokater och en författare, nämligen Javad Emami,
            Parivash Emami och Fatemeh
          </note>
          <note>
            Eslami har mördats.
          </note>
          <note>
            Jag har en lista som två tjänstemän ur den iranska säkerhetstjänsten
            har överlämnat till tyska myndigheter och som finns utlagd på
            Internet. Den består av
          </note>
          <note>
            190 oppositionella som regeringen säger sig vilja röja ur vägen.
          </note>
          <note>
            Vi ser en iransk regim som inte bara begränsar sitt förtryck
            till det egna territoriet utan faktiskt hotar att jaga och förfölja
            människor som bor i övriga delar av världen. En av de 190 personerna
            på listan bor i Sverige.
          </note>
          <note>
            Det är därför nödvändigt att vi ser Khatamis roll i dag som förändrad.
            Han legitimerar och ger ett alibi för förtryck, i stället för
            att inge förhoppningar och optimism.
          </note>
          <note>
            Men det finns också möjligheter att göra något.
          </note>
          <note>
            Jag tycker t.ex. att utrikesministern tillsammans med andra aktörer
            på den internationella arenan skall ställa ett klart krav att
            den särskilda representanten för mänskliga rättigheter i Iran,
            Maurice Capithorne, skall ha rätt att återvända till Iran för
            att återigen kunna utvärdera utvecklingen när det gäller mänskliga
            rättigheter.
          </note>
          <note>
            Jag tycker att de senaste brotten mot mänskliga rättigheter inte
            skall undersökas enbart av myndigheterna i Iran, som vi definitivt
            inte har anledning att lita på, utan vi skall ställa krav på en
            oberoende internationell kommission som utreder de brotten.
          </note>
          <note>
            Jag tycker också att det vore rimligt att vi hjälpte till att
            anordna en tribunal mot brotten mot de mänskliga rättigheterna
            i Iran. Svensk flyktingpolitik har anledning att dra vissa konsekvenser
            av det starka förtrycket i Iran.
          </note>
          <note>
            Det finns en stark enighet i Sveriges riksdag och i regeringen
            om vikten av att bekämpa en regim som så uppenbart bryter mot
            allt det som vi ser som väsentligt. För att vi skall kunna göra
            det krävs att regeringen inte bara talar utan också agerar. En
            bra förutsättning för det är den sjupartimotion som framlades
            i riksdagen i höstas, med undertecknare för riksdagens alla partier,
            som kräver att regeringen på ett mer handfast sätt agerar mot
            regimen i Iran.
          </note>
          <note type="speaker">
            Anf. 38 Utrikesminister ANNA LINDH (s):
          </note>
          <note>
            Herr talman! Det är uppenbart att mänskliga rättigheter kränks
            i Iran och att det är en förfärlig situation. Det har jag definitivt
            inte ifrågasatt.
          </note>
          <note>
            Vi kan se att det i dag finns olika krafter som strider om makten
            och utvecklingen i Iran. Det är viktigt att man då stöder och
            uppmuntrar rätt krafter. De s.k.
          </note>
          <note>
            framstegen är inte på långa vägar så långt gångna som vi skulle
            vilja, men när nu regimen har erkänt att det är den egna säkerhetstjänsten
            som har utfört morden, när man säger att man skall se till att
            döma dem som har utfört morden och när man, åtminstone i ord,
            uttalar sig mer positivt när det gäller mediefrihet och kvinnors
            situation, är det ändå saker som inte skulle ha skett under den
            tidigare presidenten.
          </note>
          <note>
            Även om det långtifrån är de steg framåt och den utveckling vi
            skulle vilja se är det ändå den typen av krafter vi måste stödja
            i Iran.
          </note>
          <note>
            Om vi skall ha en möjlighet att bekämpa situationen i Iran effektivt
            tror jag att det är genom t.ex.
          </note>
          <note>
            enighet i den svenska riksdagen, genom enighet i EU
          </note>
          <note>
            och genom ett massivt tryck både från Sverige och från andra
            länder som vi får iranierna att respektera de mänskliga rättigheterna.
          </note>
          <note type="speaker">
            Anf. 39 LARS OHLY (v):
          </note>
          <note>
            Herr talman! Bara några korta kommentarer:
          </note>
          <note>
            Som jag sade tidigare är jag helt övertygad om att det inte finns
            någon åsiktsskillnad när det gäller vikten av att bekämpa brotten
            mot mänskliga rättigheter i
          </note>
          <note>
            Iran. Däremot är det viktigt att vi tar vara på den kunskap som
            finns, inte minst bland iranier i Sverige, om hur förtrycket i
            dag ser ut och hur vi bäst kan bekämpa det.
          </note>
          <note>
            Jag är litet oroad över att vi tar tecken på liberaliseringar
            i Iran som något givet. Det finns faktiskt en motsägelsefull situation
            som på många håll visar på en ökad repression och ett ökat förtryck.
            Det kan t.o.m. vara så att man skall ifrågasätta regimens uppgifter
            om att den egna säkerhetstjänsten har varit inblandad i morden,
            och fråga sig om det kan vara ett sätt att sopa problemen under
            mattan för att förhindra en internationell opinion.
          </note>
          <note>
            Vi bör kräva en internationellt oberoende kommission som utreder
            de många brotten mot mänskliga rättigheter i Iran.
          </note>
          <note type="speaker">
            Anf. 40 Utrikesminister ANNA LINDH (s):
          </note>
          <note>
            Herr talman! Jag kan instämma med Lars Ohly.
          </note>
          <note>
            Jag tycker inte att man skall ta de positiva tecknen för givna,
            utan vi skall själva skaffa oss en uppfattning om vad som faktiskt
            sker och se till att regimen också är medveten om att vi noga
            på plats följer vad som sker.
          </note>
          <note>
            Avslutningsvis vill jag instämma i att MR-
          </note>
          <note>
            kommissarien bör tillåtas besöka Iran och där kunna fortsätta
            utredningarna. Det framhåller Sverige också i MR-kommissionen.
            De kommer snart att träffas.
          </note>
          <note>
            Där kommer man snart att ha en chans att ha en diskussion om
            utvecklingen i Iran och om vad man sett under senare tid.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.56 att ajournera förhandlingarna till
            kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            12 § Frågestund
          </note>
          <note type="speaker">
            Anf. 41 FÖRSTE VICE TALMANNEN:
          </note>
          <note>
            Nu följer en frågestund. Följande statsråd kommer att delta:
            statsminister Göran Persson, jordbruksminister Margareta Winberg,
            utrikesminister Anna
          </note>
          <note>
            Lindh, socialminister Lars Engqvist, näringsminister
          </note>
          <note>
            Björn Rosengren och statsrådet Britta Lejon.
          </note>
          <note>
            Statsministern kommer att besvara allmänpolitiska frågor. Frågorna
            till övriga statsråd förutsätts beröra deras ansvarsområden inom
            regeringen.
          </note>
          <note>
            Jag vill erinra om att frågor och svar skall vara korta och i
            princip inte överstiga en minut.
          </note>
          <note>
            Företagsklimatet i Sverige
          </note>
          <note type="speaker">
            Anf. 42 LARS LEIJONBORG (fp):
          </note>
          <note>
            Herr talman! Jag vill fråga statsministern om han är oroad över
            företagsflykten från Sverige. Vi har nu gång på gång sett exempel
            på att stora svenska företag på ett eller annat sätt flyttar utomlands.
            Det kan handla om att de blir uppköpta, som i dagens affär med
            Volvo Personvagnar, eller om att de flyttar sina huvudkontor.
          </note>
          <note>
            Varför hör man aldrig talas om någon motsvarande, omvänd utveckling,
            dvs. att svenska företag köper upp utländska och flyttar deras
            huvudkontor till Sverige? Varför halkar Sverige ned i den internationella
            välståndsligan? Drar statsminister Göran Persson några slutsatser
            av företagsflykten från Sverige?
          </note>
          <note>
            Anf. 43 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Först och främst handlar det ju om att se till om
            det företagsklimat som vi har är bra eller dåligt. Lars Leijonborg
            vet ju bättre än någon annan att vi har gått igenom en fruktansvärd
            kris och att vi nu har återställt företagsklimatet i Sverige.
            Industrin har växt oavbrutet i vårt land sedan 1992 med kraftiga
            investeringar. Vi har återtagit rollen som industrination. Företagsklimatet
            är bra. Aktieutvecklingen har varit minst sagt god, så de som
            har investerat i dessa företag i Sverige har fått bra avkastning
            på sina pengar.
          </note>
          <note>
            Många svenska företag är så stora att de när det nu går en våg
            över världen av fusioner och samarbete inte hittar några naturliga
            partner i vårt land. De är så att säga ensamma kvar efter att
            ha fusionerat så långt som det går i vårt land.
          </note>
          <note>
            När de söker efter en partner utomlands letar de bland dem som
            är större än de själva, och då blir det naturligt att som exempelvis
            i fallet Astra-Zeneca huvudkontoret hamnar i Storbritannien, medan
            däremot forskningen hamnar i Sverige.
          </note>
          <note>
            Var försiktig, Lars Leijonborg, med att beskriva företagsklimatet
            som dåligt! Det var dåligt en gång i tiden, men det är numera
            reparerat. Låt oss analysera dagens affär med Volvo och Ford.
            Det kan rent av vara så att den ger en mycket bra utveckling för
            Volvo Personvagnar.
          </note>
          <note type="speaker">
            Anf. 44 LARS LEIJONBORG (fp):
          </note>
          <note>
            Herr talman! Statsministern redogör för verkligheten i en globaliserad
            ekonomi, och det är fullt naturligt att företag köper varandra.
            Det som är onaturligt är dock att ett land hela tiden drabbas.
            Jag tänker på Stora-affären, Nordbanken, som har flyttat huvudkontoret
            till Finland, Ericsson, Astra och nu Volvo
          </note>
          <note>
            Personvagnar.
          </note>
          <note>
            Jag tror att många svenskar som följer den här debatten hade
            blivit lugnare, om statsministern hade varit något mera oroad
            och om statsministern inte hade använt sin korta talartid till
            att tala om det förflutna utan till att nämna att man gör någonting
            när det gäller dubbelbeskattningen, lönebildningen, arbetsrätten
            och kompetensutvecklingen. Kan vi inte få någon signal om vad
            som görs av Sveriges regering?
          </note>
          <note>
            Det är inte i första hand Volvos sak att värna svenska intressen,
            utan det är en uppgift för den svenska regeringen. Vad gör ni?
          </note>
          <note>
            Anf. 45 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Låt mig först ta upp påståendet att
          </note>
          <note>
            Nordbankens huvudkontor ligger i Finland. Det är ju fel. Huvudkontoret
            ligger i Sverige, men domicilen ligger i Finland. Håll ordning
            på argumentationen!
          </note>
          <note>
            Vad gäller dagens händelse är Volvo ett relativt litet bilföretag,
            som har varit utsatt för uppköpsrykten under en ganska lång tid.
            Än den ene, än den andre har anmält sig som friare. Det är inte
            bara Volvo som är föremål för detta. Det har gällt också för andra
            bilmärken i Europa, exempelvis BMW.
          </note>
          <note>
            Vi lever just nu i en värld där ägandet inte längre är lika tydligt
            nationellt som det en gång i tiden har varit. Debatten i Sverige
            har hittills handlat om ifall vi är tillräckligt attraktiva för
            att dra till oss utländskt kapital från sådana som vill investera
            i vårt land.
          </note>
          <note>
            I dag dyker det upp ett av världens största företag, som är berett
            att satsa åtskilliga tiotal miljarder i investeringar i svensk
            bilindustri. Då stiger Lars Leijonborg upp och talar om att detta
            är en risk för Sverige. Håll ordning på argumentationen!
          </note>
          <note>
            Regionalpolitiken
          </note>
          <note type="speaker">
            Anf. 46 ROLF GUNNARSSON (m):
          </note>
          <note>
            Herr talman! Även om dagens blickar av kända skäl riktas mot
            Göteborg och Volvo, vill jag rikta uppmärksamheten lite norrut.
            Det handlar om företagandets villkor och om människors rätt till
            jobb.
          </note>
          <note>
            Jag vill ställa min fråga till näringsminister Björn
          </note>
          <note>
            Rosengren.
          </note>
          <note>
            Det talas här i kammaren ofta om att hela Sverige skall leva.
            Jag bor själv i ett län, Dalarna, som tappar befolkning, och det
            gör också de flesta kommuner norr om Dalälven. Där går en tråkig
            gräns.
          </note>
          <note>
            Jag vet att det pågår en regionalpolitisk utredning, och det
            är inte en hänvisning till den som jag vill ha.
          </note>
          <note>
            Jag vill höra om regeringen snart tänker komma med något initiativ
            för att få hela Sverige att leva. Det pratas och pratas, men det
            kommer inga konkreta åtgärder, och nästan alla kommuner norr om
            Dalälven blöder.
          </note>
          <note>
            Vi kan inte vänta på Regionalpolitiska utredningen. Dess resultat
            kommer först om drygt ett år. Vad tänker regeringen göra?
          </note>
          <note>
            Anf. 47 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vad vi gör nu är att vi väldigt starkt aktiverar
            oss i de olika regionerna och länen inom ramen för de s.k. tillväxtavtalen.
            Poängen med dessa är helt enkelt att regionen själv - näringslivet,
            de offentliga myndigheterna, länsstyrelserna, länsarbetsnämnderna,
            kommunerna etc. - skall ta fram program från sina egna utgångspunkter
            och förutsättningar. De programmen kommer att presenteras i april,
            då det skall föras en diskussion mellan de olika regionerna om
            de tillväxtavtal som de har uppnått.
          </note>
          <note>
            Jag vill tillägga att vi från utredningen om regionalpolitiken
            under resans gång kommer att ta en hel del initiativ med utgångspunkt
            i tillväxtavtalen.
          </note>
          <note type="speaker">
            Anf. 48 ROLF GUNNARSSON (m):
          </note>
          <note>
            Herr talman! Jag tackar statsrådet för svaret. Det var mycket
            ord, och jag har hört de orden tidigare.
          </note>
          <note>
            Inte heller under den förra regeringsperioden tog man särskilt
            mycket av initiativ i länen. Det händer ingenting.
          </note>
          <note>
            Det är sex dagar sedan som statsrådet i den allmänpolitiska debatten
            sade här i kammaren: "Det går bra för Sverige igen." Men tycker
            och känner de människor som bor norr om Dalälven och nu ser det
            här på TV att det går bra för Sverige? Om statsrådet läser snabbprotokollet
            från den allmänpolitiska debatten skall han se att det där gjordes
            många kloka inlägg, även från socialdemokrater exempelvis från
          </note>
          <note>
            Västernorrland, med konkreta förslag till åtgärder.
          </note>
          <note>
            Det är som i den egentligen ganska fina schlagerlåten: ord, ord,
            ord, men det händer ingenting,
          </note>
          <note>
            Anf. 49 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Jag hoppas att Rolf Gunnarsson ursäktar mig om jag
            säger att jag inte är ensam om att stapla ord på ord. Det verkar
            som om Rolf Gunnarsson har en större talang på det än jag.
          </note>
          <note>
            Om jag inte missminner mig var Rolf Gunnarsson emot den kraftiga
            regionalisering av högskolorna som nu har skett. Rolf Gunnarsson
            har inte heller uttryckt i varje fall något starkare stöd för
            de stora satsningar som har gjorts på kommunerna.
          </note>
          <note>
            Låt oss se på fakta. Det var den förra regeringen som drog i
            gång arbetet med tillväxtavtalen. Om
          </note>
          <note>
            Gunnarsson åker hem till sin region, skall han finna att det
            pågår en enorm aktivitet där. Låt oss alltså återkomma till denna
            diskussion under våren.
          </note>
          <note>
            Den representativa demokratin i kommunerna
          </note>
          <note type="speaker">
            Anf. 50 CARINA HÄGG (s):
          </note>
          <note>
            Herr talman! Jag vill ställa en fråga till statsrådet
          </note>
          <note>
            Britta Lejon, och det är en demokratifråga som jag har funderat
            över, som också var uppe i den allmänpolitiska debatten i förra
            veckan. Den gäller kommunerna.
          </note>
          <note>
            I och med att den kommunala verksamheten förändrades och mer
            verksamhet flyttades ut för beslut i de olika nämnderna och därmed
            kom bort från den direkta demokratiska insynen från allmänheten,
            förändrade man lagstiftningen och gjorde det möjligt att öppna
            nämnderna så att allmänheten kunde delta.
          </note>
          <note>
            Men efter denna lagförändring hände det inte mycket i praktiken.
            Jag tycker att det här är ett jättebra förslag och en möjlighet
            som finns som man borde blåsa liv i. I stället för att plocka
            fram en del nya regelförändringar kan vi utnyttja dem vi har gjort.
          </note>
          <note>
            Jag vill fråga statsrådet om hon vill medverka till att blåsa
            liv i den här frågan igen.
          </note>
          <note type="speaker">
            Anf. 51 Statsrådet BRITTA LEJON (s):
          </note>
          <note>
            Herr talman! Jag tror att vi har en stor samsyn,
          </note>
          <note>
            Carina Hägg, när det gäller behovet av att ytterligare förstärka
            vår lokala representativa demokrati och dess styrka i kommunerna.
            Jag är inte alls främmande för att bygga vidare på och utveckla
            de arenor som finns för möten, dialog och diskussion mellan våra
            kommuninvånare och de förtroendevalda i kommunerna, tvärtom. Det
            är precis det arbete som jag nu har inlett när jag har bett tjänstemännen
            i Regeringskansliet att se över på vilka sätt vi kan hitta åtgärder
            för att stärka den representativa demokratin i våra kommuner.
            Jag är öppen för både nya åtgärder och för att förbättra och fördjupa
            de gamla arenorna och de gamla initiativ som redan har tagits
            tidigare.
          </note>
          <note>
            Jag ber att få återkomma med mera precisa förslag så småningom.
          </note>
          <note type="speaker">
            Anf. 52 CARINA HÄGG (s):
          </note>
          <note>
            Herr talman! Jag känner mig väldigt nöjd och glad över att statsrådet
            på detta sätt vill hjälpa till att öppna våra nämnder ute i kommunerna.
            I dag är det ju tvärtom så att de få som gjorde så också funderar
            på att stänga nämnderna igen nu. Ofta fastnar den här viktiga
            demokrati- och insynsfrågan ute i kommunerna i frågor om man har
            rätt antal stolar eller inte i kommunens ägo. Jag menar: Hänger
            det på stolarna så bör vi väl kunna hjälpas åt att kanske låna
            ut några stolar till de kommuner som inte kan lösa den här frågan
            på något annat sätt!
          </note>
          <note>
            Jag är väldigt glad över statsrådets svar. Tack!
          </note>
          <note>
            Volvo
          </note>
          <note type="speaker">
            Anf. 53 LARS BÄCKSTRÖM (v):
          </note>
          <note>
            Herr talman! Jag har en fråga till näringsminister
          </note>
          <note>
            Rosengren.
          </note>
          <note>
            I dag kan vi läsa i medierna att Ford köper Volvo.
          </note>
          <note>
            Det kanske är en affär som har sina möjligheter, men den har
            också sina risker.
          </note>
          <note>
            Men jag vill ställa en annan fråga till näringsministern: Vem
            säljer Volvo?
          </note>
          <note>
            Såvitt jag förstår är det löntagarnas pensionspengar i olika
            fonder; det är en del aktiefonder, svenska hushålls aktiefonder
            och en del försäkringsbolag.
          </note>
          <note>
            Men särskilt viktiga är fjärde AP-fonden, arbetsmarknadsförsäkringarna
            och TCO:s pensionspengar i
          </note>
          <note>
            SPP. Det handlar alltså om löntagarnas pensionspengar till stor
            del. Dessa styrelser representerar ju löntagarnas pensionsintressen.
            Vore det då inte välbetänkt om näringsministern bjöd in till samtal
            med ledningen för de här fonderna och diskuterade hur man bäst
            tar till vara löntagarnas och de blivande pensionärernas intresse
            i den här affären? Vore inte det välbetänkt för löntagarnas och
            för Sveriges skull att ha sådana samtal?
          </note>
          <note>
            Anf. 54 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Själva affären kommer att ske via det s.k. Volvo
            Group. Man kommer att erbjuda till försäljning Volvo Personbilar.
            Jag tror att det är så att
          </note>
          <note>
            40 % av detta i dag ägs av amerikanska institutioner och liknande.
            När det gäller de olika andra institutioner och fonder som är
            delägare måste det självklart vara deras sak att göra denna bedömning.
            Men självklart för jag en dialog med fackföreningsrörelsen och
            andra intressenter i denna fråga.
          </note>
          <note type="speaker">
            Anf. 55 LARS BÄCKSTRÖM (v):
          </note>
          <note>
            Herr talman! Såvitt jag förstår har väl fjärde AP-
          </note>
          <note>
            fonden ungefär 8,6 % av röststyrkan i aktiebolaget
          </note>
          <note>
            Volvo, moderbolaget. Det är väldigt viktigt. SPP har väl ungefär
            5 % och arbetsmarknadsförsäkringarna
          </note>
          <note>
            5 %. Detta är ju löntagarnas pengar. Det är då väldigt viktigt
            att en löntagarregering, som vi nu har, för en aktiv diskussion
            med löntagarnas företrädare och har officiella samtal så att vi
            får en öppen debatt om vad som är bäst för landet i den här affären.
          </note>
          <note>
            För att vara mer precis: Var det ett ja på min fråga? Kommer
            regeringen att hålla sådana samtal och överläggningar med representanter
            för de här institutionsstyrelserna som ytterst representerar löntagarnas
            och de blivande pensionärernas intressen? Det är ju välbetänkt
            att ge ett ja på den frågan.
          </note>
          <note>
            Anf. 56 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vi för löpande diskussioner med deras huvudorganisationer
            som nämndes här. Jag har fört det i dag, jag har fört det tidigare
            och jag kommer att fortlöpande föra det.
          </note>
          <note>
            Kosovo
          </note>
          <note type="speaker">
            Anf. 57 KENNETH LANTZ (kd):
          </note>
          <note>
            Herr talman! Jag skulle vilja ställa en fråga till vår utrikesminister
            angående Kosovo.
          </note>
          <note>
            Internationella fredsfrämjande operationer skall bygga på ett
            FN- eller OECD-mandat. I vissa fall är ett sådant mandat inte
            möjligt på grund av blockering från t.ex. ett av de permanenta
            medlemsländerna i säkerhetsrådet.
          </note>
          <note>
            Utrikesministern har själv angett att militära operationer kan
            ske även utan beslut i FN:s säkerhetsråd i extrema nödlägen. Anser
            utrikesministern att läget i
          </note>
          <note>
            Kosovo kan betecknas som ett extremt nödläge mot bakgrund av
            det stora antalet flyktingar och de dödsfall som har ägt rum?
            Med andra ord: Skulle utrikesministern vara beredd att stödja
            en militär intervention i Kosovo, även utan FN-mandat?
          </note>
          <note type="speaker">
            Anf. 58 Utrikesminister ANNA LINDH (s):
          </note>
          <note>
            Herr talman! Jag hade möjligheten att diskutera
          </note>
          <note>
            Kosovofrågan med alla mina kolleger i EU i måndags. Vi var då
            väldigt eniga om att ett militärt ingripande i Kosovo kan bli
            nödvändigt, men att det då också förutsätter ett mandat från FN:s
            säkerhetsråd.
          </note>
          <note>
            Det kan vara nödvändigt, och man skall därför ha kvar den möjligheten.
            Men det viktigaste i dag är att se till att man löser den akuta
            situationen och att man kan lösa den akuta situation vi har just
            nu, när Milosevic inte respekterar de internationella åtaganden
            som har gjorts.
          </note>
          <note>
            Men man måste också försöka finna en långsiktig politisk lösning.
            Enligt de rapporter jag har fått är det nu i princip en överenskommelse
            mellan alla EU-
          </note>
          <note>
            länder, Ryssland och USA. Alla står bakom en sådan linje. Man
            kommer att diskutera under de närmaste dagarna hur det skall utformas,
            hur man skall tvinga parterna till förhandlingsbordet och hur
            man skall se till att man får ett resultat och en långsiktig lösning
            på
          </note>
          <note>
            Kosovofrågan.
          </note>
          <note>
            Därför är det inte aktuellt, och jag tror inte att det vore en
            bra lösning, att i dag gå in med militära åtgärder i Kosovo. Går
            man in med militära åtgärder skall man veta vad man vill uppnå
            med dem. Det vet man inte i dag, och det är därför man först måste
            sätta sig och faktiskt diskutera den politiska lösningen och få
            parterna att respektera en förhandling och en politisk lösning.
          </note>
          <note type="speaker">
            Anf. 59 KENNETH LANTZ (kd):
          </note>
          <note>
            Herr talman! Jag vill komplettera frågan. Det är rätt och riktigt
            att vi måste ha press på Milosevic, men motivet för detta skulle
            ju kunna vara att det blir en upprorsvåg också framöver på andra
            håll i världen om det är så att man upplever att det blir en osäkerhet.
          </note>
          <note>
            Skulle utrikesministern kunna säga angående nationsgränserna
            på Balkan, och även i andra delar av världen, att de skall upprätthållas
            till varje pris? Eller skall man kunna frångå de här reglerna
            och ge en friare möjlighet till FN?
          </note>
          <note type="speaker">
            Anf. 60 Utrikesminister ANNA LINDH (s):
          </note>
          <note>
            Herr talman! Först vill jag beröra varför det är viktigt att
            FN:s säkerhetsråd faktiskt fattar ett beslut i ett sådant här
            fall och att man inte öppnar för militära åtgärder utom FN:s säkerhetsråds
            beslut. Skälet till det är att om man går till militärt angrepp
            utan att ha det förankrat i FN:s säkerhetsråd finns risken att
            man efteråt får en stor internationell oenighet. Därmed har man
            mindre press på Milosevic och mindre möjligheter att faktiskt
            åstadkomma en lösning.
          </note>
          <note>
            När det sedan gäller gränserna i Balkan är vi alltså beredda
            att ge Kosovo ett långtgående självstyre. Jag tycker att det är
            viktigt att Kosovoalbanerna själva är med och diskuterar detta.
            Därför skall jag inte gå händelserna i förväg genom att komma
            med några lösningar här, men vi är beredda att ge dem ett långtgående
            självstyre. Däremot tror jag inte att man skall bryta ut t.ex.
            Kosovo och göra ett självständigt land eller en självständig stat
            av Kosovo. Det skulle få väldigt allvarliga konsekvenser i resten
            av regionen, där flera delregioner skulle vilja bryta sig ut och
            bli självständiga länder. En sådan lösning skulle kunna skapa
            ännu fler konflikter och ännu mer våld än det vi redan har sett.
          </note>
          <note>
            Våldet mot kvinnor
          </note>
          <note type="speaker">
            Anf. 61 SOFIA JONSSON (c):
          </note>
          <note>
            Herr talman! Under hösten kunde vi i medierna se debatten om
            kvinnovåldet. Den gällde ökade antalet anmälningar om kvinnomisshandel
            och våldtäkter. I
          </note>
          <note>
            debatten deltog i stort sett alla partier i riksdagen.
          </note>
          <note>
            Många av oss ledamöter deltog i debatten. Speciellt statsrådet
            Margareta Winberg deltog både ensam och tillsammans med andra
            kvinnliga statsråd i debatten.
          </note>
          <note>
            Men det vi har sett efteråt från jämställdhetsministerns sida
            är inte mycket. I debattartiklar och i uttalanden från Winberg
            har det framkommit att kraftiga åtgärder skall vidtas. Men tiden
            går. Antalet anmälningar om misshandel och våldtäkter ökar konstant.
            Vad tänker Margareta Winberg göra åt det?
          </note>
          <note type="speaker">
            Anf. 62 Jordbruksminister MARGARETA WINBERG (s):
          </note>
          <note>
            Herr talman! Det är bra att frågan kommer upp.
          </note>
          <note>
            Det är en oerhört viktig fråga.
          </note>
          <note>
            Under den förra mandatperioden var Ulrica Messing ansvarig i
            frågan. Då lades en s.k. kvinnofridsproposition fram till riksdagen.
            Den antogs med stor majoritet. Det var en av många olika skäl
            unik proposition. Dels skärptes lagstiftningen, dels kriminaliserades
            köp av sexuella tjänster. Sverige är det första landet i världen
            som har gjort detta. Vi är därmed föregångare även på det här
            området inom jämställdhetsarbetet.
          </note>
          <note>
            Under hösten diskuterades gruppvåldtäkter och annat våld mot
            kvinnor. Det gjordes mot bakgrund av några speciella händelser
            - särskilt i Södertälje. Jag lovade då att en analys av läget
            skulle göras för att se om det fanns behov av en nationell kampanj.
            Detta analysarbete pågår nu. Vi kommer om ca 14 dagar att ha en
            stor hearing för att få ett bra underlag för ett fortsatt arbete.
          </note>
          <note type="speaker">
            Anf. 63 SOFIA JONSSON (c):
          </note>
          <note>
            Herr talman! Det är jättebra att det finns upplysningskampanjer
            och diskussioner. Men under tiden fortsätter antalet anmälningar
            att öka. Kvinnojourerna runt om i landet är nedringda. De har
            inte resurser till att fortsätta ett bra arbete. Många kvinnor
            får stå i kö för att få ett trygghetslarm, som när de väl får
            det knappast fungerar. Det kan bli två års väntan för att få komma
            till rättegång i en sådan fråga.
          </note>
          <note>
            Centerpartiet och centerkvinnorna har arbetat mycket hårt under
            flera år med dessa frågor för att komma till rätta med situationen.
            Vi har lagt fram flera konkreta förslag och väckt motioner. De
            har bl.a. gällt stödpersoner till kvinnor som har råkat ut för
            våldtäkter eller övergrepp. För att förebygga överträdande av
            besöksförbud vill vi införa elektronisk fotboja för männen. Vi
            vill att sexualkunskapen kommer tillbaka och utökas i undervisningen.
          </note>
          <note>
            Inget av detta och inte mycket annat har vi sett från socialdemokraternas
            sida. Vad kommer att hända, Margareta Winberg?
          </note>
          <note type="speaker">
            Anf. 64 Jordbruksminister MARGARETA WINBERG (s):
          </note>
          <note>
            Herr talman! Jag tror inte att debatten tjänar på denna typ av
            skräckskildringar av hur det är. Riktigt så eländigt är det faktiskt
            inte.
          </note>
          <note>
            Vi ligger i Sverige i fronten av jämställdhetsarbetet. Sverige
            har blivit utsett av FN:s organ UNDP till nummer ett, dvs. vi
            är bäst i världen på jämställdhet.
          </note>
          <note>
            Men vi är inte färdiga. Självklart finns det ytterligare saker
            att göra.
          </note>
          <note>
            Kvinnofridspropositionen lade en bra grund. Men vi skall gå vidare.
            Det pågår ett arbete på Utbildningsdepartementet angående sex-
            och samlevnadsundervisning i grundskolan. Det kommer också att
            redovisas vid denna hearing om 14 dagar. Skolministern har talat
            om en värdegrund i skolan. Den kommer att lanseras under våren.
          </note>
          <note>
            Efter denna genomgång av departementen och myndigheterna har
            det visat sig att det pågår ett fantastiskt omfattande arbete
            för att komma till rätta med situationen. Det kommer vi att synliggöra.
            Jag har inte känt till och, mot bakgrund av vad Sofia Jonsson
            har sagt, inte heller Sofia Jonsson har känt till detta stora
            arbete.
          </note>
          <note>
            Sverige
          </note>
          <note type="speaker">
            Anf. 65 PER WESTERBERG (m):
          </note>
          <note>
            Herr talman! Jag skulle vilja ställa en fråga till näringsministern.
          </note>
          <note>
            Det har under morgonen förekommit uppgifter om att man vill dela
            ut ett antal diplomatpass med en form av ambassadörsstämpel till
            några direktörer inom näringslivet om de pratar väl om Sverige.
            Vad innebär det att tala väl om Sverige? Är det liktydigt med
            att berömma näringsklimatet i Sverige såsom socialdemokratin ser
            det? Är det någon allmän utdelning av diplomatpassen för dem som
            har rätt åsikter?
          </note>
          <note>
            Anf. 66 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Det är mycket som står i tidningarna.
          </note>
          <note>
            Det är mycket som sprids - gott och ont. Många frågor har varit
            uppe till diskussion med näringslivet.
          </note>
          <note>
            Frågan om diplomatpass är en icke-fråga.
          </note>
          <note>
            Den diskussion som har förts och som är av starkt intresse, gäller
            att vi skall försöka åstadkomma bench-marking. Vi skall försöka
            redovisa vad som är bra i Sverige och vad som är dåligt i förhållande
            till vår omvärld. När vi har fått den bilden skall vi försöka
            beskriva, göra ändringar, strukturera om, men också berätta hur
            bra det här landet är. Den uppfattningen delar många i näringslivet.
            Det är den lilla, men ändå riktiga, ambition vi har haft.
          </note>
          <note type="speaker">
            Anf. 67 PER WESTERBERG (m):
          </note>
          <note>
            Herr talman! Innebär detta att näringsministern vill dementera
            uppgifterna om diplomatpass och att utse informella ambassadörer?
          </note>
          <note>
            När det gäller näringsklimatet, är det den synen socialdemokratin
            företräder som är syftet med hela den operationen?
          </note>
          <note>
            Anf. 68 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Den diskussion som har förts om diplomatpass och
            ambassadörer är en mer symbolisk fråga.
          </note>
          <note>
            Vi försöker, tillsammans med näringslivet och facket, att ge
            en rättvis bild av Sverige, inte en bild som företräds av ett
            speciellt parti. Därmed tror jag att vi kommer att få stor framgång
            i världen.
          </note>
          <note>
            Socialtjänsten
          </note>
          <note type="speaker">
            Anf. 69 THOMAS JULIN (mp):
          </note>
          <note>
            Herr talman! Jag har en fråga till socialministern.
          </note>
          <note>
            I en debattartikel för några dagar sedan gjorde Socialstyrelsens
            generaldirektör en jämförelse mellan den starka ställning som
            patienten har inom hälsooch sjukvården och den svaga ställning
            som den som behöver hjälp och stöd från socialtjänsten har. Hon
            pekade också på att vården för de svagaste inom socialtjänsten
            inte är säker. Det är bra att chefen för Socialstyrelsen tog upp
            denna fråga.
          </note>
          <note>
            Planerar socialministern och regeringen något för att förbättra
            situationen, dvs. att öka människors möjligheter att vara delaktiga
            i beslut som berör dem?
          </note>
          <note type="speaker">
            Anf. 70 Socialminister LARS ENGQVIST (s):
          </note>
          <note>
            Herr talman! Jag delar Thomas Julins uppfattning om värdet av
            artikeln. Det var bra att Kerstin Wigzell skrev den. Hon påpekade
            framför allt att den lagstiftning som finns angående socialtjänsten,
            dvs. socialtjänstlagen, är till sin konstruktion sådan att det
            är möjligt för kommunerna att mera aktivt arbeta för de människor
            som behöver socialtjänst.
          </note>
          <note>
            Kerstin Wigzell pläderar egentligen inte för en förändrad lagstiftning.
            Hon pläderar för den hållning som vi har glömt under de senaste
            5-10 åren. Socialtjänstlagen utgick från den enskilda människan
            och hans rätt till ett gott liv.
          </note>
          <note>
            Under debatten de senaste 5-10 åren har koncentrationen legat
            på hälso- och sjukvårdslagen och patienternas ställning. Vi bör
            - jag delar hennes uppfattning - diskutera hur vi ser till att
            den enskilda människan får större möjligheter och inflytande över
            socialtjänstens insatser. Det är möjligt att det går att komplettera
            socialtjänstlagen med ytterligare regelverk för att stärka den
            enskilde individens ställning.
          </note>
          <note>
            Men det viktigaste är att få en debatt i kommunerna om vilket
            ansvar socialtjänstlagen ger kommunerna.
          </note>
          <note type="speaker">
            Anf. 71 THOMAS JULIN (mp):
          </note>
          <note>
            Herr talman! Tack för svaret. På vissa områden kan det finnas
            anledning att stärka lagstiftningen. Det gäller speciellt de utredningar
            som görs inom socialtjänsten. Även där har Socialstyrelsen tidigare
            pekat på att det har funnits stora brister.
          </note>
          <note>
            De utredningar som man gör inom socialtjänsten är, som jag ser
            det, lika viktiga som de utredningar man gör när det gäller brottmål
            inom polisen osv.
          </note>
          <note>
            Därför borde den lagstiftning som reglerar det vara lika stark.
          </note>
          <note type="speaker">
            Anf. 72 Socialminister LARS ENGQVIST (s):
          </note>
          <note>
            Herr talman! Det pågår en diskussion om framtidens socialtjänst.
            Vi väntar på att Socialtjänstutredningen skall bli färdig med
            sitt arbete under våren.
          </note>
          <note>
            Den kommer att ge oss ett bra underlag för att se på vilket sätt
            vi ytterligare behöver förbättra socialtjänsten.
          </note>
          <note>
            Men den viktigaste poängen är ju att socialtjänstlagen redan
            är ett starkt instrument för den enskildes trygghet och rättigheter.
            I den kommunalpolitiska debatten, likaväl som i den allmänpolitiska
            debatten här i riksdagen, uppmärksammar vi alltför sällan att
            socialtjänstlagens utgångspunkt är att stå på den enskilde individens
            sida. Han eller hon skall inte betraktas som en sorts klient utan
            som en medborgare som kräver sina rättigheter. Det tycker jag
            var den viktigaste poängen i Kerstin Wigzells artikel.
          </note>
          <note>
            Småföretagande
          </note>
          <note type="speaker">
            Anf. 73 KARIN PILSÄTER (fp):
          </note>
          <note>
            Herr talman! Under 1998 fick vi ungefär 57 000
          </note>
          <note>
            nya jobb. Vi har väl inte kommit så hemskt mycket över den nivå
            som vi låg på sommaren 1995. Tyvärr är det också så att ökningen
            nästan helt och hållet faller på männen. Samtidigt visar den senaste
            AKU-
          </note>
          <note>
            undersökningen att ungefär 1 000 färre personer försörjer sig
            som företagare.
          </note>
          <note>
            Nu pratar vi mycket om de största företagen, men vi vet att det
            finns höga trösklar att ta sig över för de riktigt små företagen
            när de skall ta steget och växa och bli lite större. Samtidigt
            tror vi också att det finns stora möjligheter för det framtida
            företagandet inom tjänstesektorn. Jag undrar om näringsministern,
            vid sidan av alla diskussioner om de största företagen och alla
            andra arbetsgrupper som sitter och arbetar, kan redovisa några
            planer för hur man skall riva dessa trösklar för att de små företagen,
            särskilt inom tjänstesektorn, skall kunna växa, expandera och
            anställa folk. Och det gäller särskilt inom de sektorer där det
            finns mest kvinnor.
          </note>
          <note>
            Anf. 74 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Jag vill bara poängtera att enligt
          </note>
          <note>
            SCB fick vi 95 000 nya jobb under förra året. Ungefär 70 000
            av dessa jobb hamnade i den privata sektorn. En stor del av dem
            hamnade inom den privata tjänstesektorn.
          </note>
          <note>
            Jag delar uppfattningen att det är i småföretagen som vi kommer
            att finna den ökande sysselsättningen.
          </note>
          <note>
            Vi har vidtagit vissa åtgärder där. Vi har förelagt en hel del
            förslag när det gäller avreglering etc. Men vi kommer att återkomma
            kraftfullt inom det området.
          </note>
          <note type="speaker">
            Anf. 75 KARIN PILSÄTER (fp):
          </note>
          <note>
            Herr talman! Jag skulle gärna vilja att näringsministern kunde
            ge detta lite mer konkretion. Jag skulle också vilja höra lite
            mer om inriktningen, och detta är inte polemiskt menat. Jag tycker
            att det är ett stort problem att den sektor som vi tror skall
            vara den riktigt stora i framtiden, ändå inte förmår generera
            fler jobb därför att allmänna bedömningar säger att det finns
            för många olika typer av institutionella hinder, särskilt inom
            de sektorer där traditionellt väldigt många kvinnor är verksamma.
          </note>
          <note>
            Jag efterlyser att näringsministern kommer med lite mer konkretion
            och lite mer om inriktningen för hur fler kvinnor skall kunna
            få jobb inom det privata näringslivet.
          </note>
          <note>
            Anf. 76 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Som jag sade, kommer vi att återkomma om detta.
            Nu går vi igenom Småföretagsdelegationens förslag. Vi har redan
            lagt förslag om 30
          </note>
          <note>
            olika punkter. Vi kommer att ta upp de andra också.
          </note>
          <note>
            Vi kommer också med en hel del förslag inom skattepolitiken etc.
            Men jag vill återkomma om detta.
          </note>
          <note>
            Havsbaserad vindkraft
          </note>
          <note type="speaker">
            Anf. 77 PER LAGER (mp):
          </note>
          <note>
            Herr talman! Jag har också en fråga till näringsminister Björn
            Rosengren. Detta blir nästan lite tjatigt. Den här frågan handlar
            om havsbaserad vindkraft.
          </note>
          <note>
            Vindkompaniet på Gotland har planerat att bygga sju stora havsbaserade
            vindkraftverk i Kalmarsund.
          </note>
          <note>
            Vattendomstolen och alla remissinstanser utom
          </note>
          <note>
            Kammarkollegiet har tillstyrkt det här projektet.
          </note>
          <note>
            Kammarkollegiet, som särskilt har att tillvarata statens intressen,
            medger i sin överklagan av domslutet att projektet har många fördelar
            ur miljösynpunkt och egentligen bara en nackdel, nämligen att
            anläggningen är för småskalig och därmed inte samhällsekonomiskt
            motiverad enligt vattenlagens 3 kap. 4 §.
          </note>
          <note>
            Kammarkollegiets överklagande till miljödomstolen innebär sannolikt
            minst ett års fördröjning av detta och alla andra liknande stora
            och viktiga projekt i energiomställningen.
          </note>
          <note>
            Min fråga till statsrådet är: Tänker statsrådet nu ta initiativ
            till en ändring av lagstiftningen så att den havsbaserade vindkraften,
            den mest effektiva, får samma bedömningsgrunder vad gäller den
            samhällsekonomiska nyttan som den landbaserade vindkraften?
          </note>
          <note>
            Anf. 78 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Jag måste erkänna att jag enbart har följt den här
            frågan i medierna. Jag skall noggrant sätta mig in i den. Jag
            skall också be att få återkomma i frågan. Jag kan inte här och
            nu svara på detta. Jag har, om jag får uttrycka det så, en positiv
            syn på vindkraften.
          </note>
          <note type="speaker">
            Anf. 79 PER LAGER (mp):
          </note>
          <note>
            Herr talman! Det finns ett krux här. Det handlar nämligen om
            en försening av de här projekten på minst ett år. De är oerhört
            viktiga i energiomställningen, om vi nu skall, och det skall vi,
            satsa på de förnybara och miljövänliga energikällorna.
          </note>
          <note>
            Därför är det så viktigt att regeringen visar att intentionerna
            måste slå igenom i lagstiftningen. Det får inte vara så att det
            finns snubbeltrådar av det här slaget som försenar projekt i ett
            helt år, och kanske mer.
          </note>
          <note>
            Anf. 80 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Det är viktigt att vi alla, och då inte minst regeringen,
            lägger ned stor kraft när det gäller förnybar energi inom alla
            områden, och även när det gäller vindkraften.
          </note>
          <note>
            Vård på lika villkor
          </note>
          <note type="speaker">
            Anf. 81 BARBRO WESTERHOLM (fp):
          </note>
          <note>
            Herr talman! Min fråga riktar sig till socialministern. Vi har
            ju en hälso- och sjukvårdslag som ger alla rätt till vård på lika
            villkor. Detta skulle vi kunna vara väldigt stolta över om det
            fanns verklighet bakom orden.
          </note>
          <note>
            I tisdags morse kunde vi höra ett program på radion där barnlösa
            par redovisade kostnaderna för den hjälp de ville ha av hälso-
            och sjukvården. Kostnaden för provrörsbefruktning varierade från
            normal sjukvårdsavgift till 50 000 kr. Hur ser socialministern
            och regeringen på den orättvisan? Jag anser att man inte lever
            upp till lagens intentioner.
          </note>
          <note type="speaker">
            Anf. 82 Socialminister LARS ENGQVIST (s):
          </note>
          <note>
            Herr talman! Jag har faktiskt ingen information om detta radioprogram
            eller det material som radioprogrammet grundar sig på. Jag ber
            att få återkomma.
          </note>
          <note>
            Jag rekommenderar Barbro Westerholm att ställa en interpellation.
            Jag har ingen kunskap om detta.
          </note>
          <note type="speaker">
            Anf. 83 BARBRO WESTERHOLM (fp):
          </note>
          <note>
            Herr talman! Då vill jag fylla på med att säga att detta inte
            är det enda område där orättvisor råder. Jag ställer gärna upp
            på en interpellationsdebatt om det i ett vidare perspektiv. Man
            skall inte, som det lades fram här, behöva skriva sig hos moster
            eller någon annan släkting i ett annat landsting för att få en
            berättigad hjälp av hälso- och sjukvården till en rimlig kostnad.
          </note>
          <note type="speaker">
            Anf. 84 Socialminister LARS ENGQVIST (s):
          </note>
          <note>
            Herr talman! Barbro Westerholm och jag har sannolikt precis samma
            grundinställning i frågan. De uppgifter som Barbro Westerholm
            kommer med verkar alldeles orimliga. Jag vill bara påpeka att
            jag inte har någon kunskap om detta inslag i radion. Jag skulle
            gärna se att vi tillsammans fördjupar oss i frågeställningen genom
            en interpellation.
          </note>
          <note>
            Tillväxtsamtal
          </note>
          <note type="speaker">
            Anf. 85 MIKAEL OSCARSSON (kd):
          </note>
          <note>
            Herr talman! Björn Rosengren har inbjudit till tillväxtsamtal
            med representanter från storföretag och fack. Varför inbjuds inte
            representanter från vare sig småföretagarna eller jordbruket till
            skatteöverläggningarna?
          </note>
          <note>
            Bilindustrin, elektronikindustrin och läkemedelsindustrin har
            tillsammans 250 000 anställda. Jordbruket och livsmedelsindustrin
            sysselsätter 270 000.
          </note>
          <note>
            Statsminister Göran Person har förut sagt att lantbruket är en
            framtidsnäring. Borde då inte dessa få vara med i samtalen?
          </note>
          <note>
            Anf. 86 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Anledningen till att vi nu för en diskussion med,
            som det sägs, storföretagens företrädare och de fackliga organisationerna
            har att göra med den diskussion som har uppkommit med anledning
            av huvudkontoren. Det har att göra med den globalisering vi upplever
            och den internationalisering dessa företag lever i. Det skall
            ses isolerat till detta.
          </note>
          <note>
            Men självfallet har vi ingående kontakter och diskussioner med
            företagarna, med småföretagarna, med jordbruken. Det har vi dagligen
            och stundligen i olika grupper.
          </note>
          <note type="speaker">
            Anf. 87 MIKAEL OSCARSSON (kd):
          </note>
          <note>
            Herr talman! Det här är en väldigt stor näring. I
          </note>
          <note>
            min hemkommun, Uppsala, sysselsätts 11 % i jordbruks- och livsmedelsindustrin.
          </note>
          <note>
            Lantbruket behöver få tillbaka framtidstron. En vändning skulle
            vara att få bli av med skatteryggsäcken. Då tänker jag framför
            allt på den speciella särskatten på el, eldningsolja och diesel.
          </note>
          <note>
            Vi behöver få en vändning när det gäller jordbruket. Jag tror
            att det skulle vara en vändning om man fick representanter till
            förhandlingarna. Det vore en vändning om man kunde visa på att
            om det skall kunna bli en framtidsnäring måste man få den hjälp
            och det stöd man behöver för att få ett fungerande lantbruk.
          </note>
          <note>
            Anf. 88 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! De här frågorna har Centern tagit upp i de skattesamtal
            som förs. Jag förutsätter att alla frågor av den här typen som
            gäller skattepolitiken tas upp av de inbjudna partierna i de diskussionerna.
          </note>
          <note>
            Sedan vill jag säga att jag delar uppfattningen att jordbruket,
            livsmedelssektorn och, som vi sade tidigare, småföretagarna har
            en oerhört stor betydelse för vår tillväxt. De är viktiga, minst
            lika viktiga som storföretagen. Men vi har begränsat frågan till
            storföretagen den här gången.
          </note>
          <note>
            Jordbrukspolitiken
          </note>
          <note type="speaker">
            Anf. 89 SVEN BERGSTRÖM (c):
          </note>
          <note>
            Herr talman! Jag är ledsen, men min fråga berör också företagsklimatet
            här i landet, som har stått i centrum för debatten en tid.
          </note>
          <note>
            Den här veckan har ju också regeringen, som
          </note>
          <note>
            Björn Rosengren har erinrat om, tillsatt en arbetsgrupp för att
            presentera förslag för att stärka tillväxt och företagsklimat.
          </note>
          <note>
            Dock håller jag med Mikael Oscarsson om att man förefaller ensidigt
            inriktad på de stora företagen.
          </note>
          <note>
            De mindre företagen ger ju också mycket viktiga bidrag till ekonomi
            och sysselsättning. Men regeringen verkar inte riktigt ta deras
            bekymmer på samma allvar.
          </note>
          <note>
            En viktig sektor inom småföretagsamhet är, precis som Oscarsson
            också underströk, just jordbruket. Här hotar inte bara utflaggning
            och utflyttning som inom andra områden, utan här hotar nedläggning
            i stor skala på grund av dålig lönsamhet.
          </note>
          <note>
            Det innebär, utöver utarmad landsbygd, också att konsumenterna
            efterhand inte kan välja svenska livsmedel av hög kvalitet.
          </note>
          <note>
            När stora manifestationer för jordbruket hölls runt den gångna
            helgen skickade jordbruksministern,
          </note>
          <note>
            Margareta Winberg, en hälsning till dem som manifesterade och
            demonstrerade, där hon underströk:
          </note>
          <note>
            "Hela Sverige skall leva. Det ekologiskt hållbara samhället och
            aktiva konsumenter gör lantbruket till en framtidsnäring. Jordbruket
            skall ges villkor som är likvärdiga med andra näringars. Dessa
            ord förpliktigar."
          </note>
          <note>
            Då undrar jag bara: När kommer regeringens förslag?
          </note>
          <note type="speaker">
            Anf. 90 Jordbruksminister MARGARETA WINBERG (s):
          </note>
          <note>
            Herr talman! Jag kan instämma till fullo i det som just lästes
            upp. Jag har själv formulerat det. Det är ett citat från regeringsförklaringen.
            Citatet skrev jag i denna hälsning till ett möte som jag själv
            tyvärr inte kunde närvara på, men som jag fick tillfälle att hälsa
            till. Jag utvecklade där regeringsförklaringens tankar.
          </note>
          <note>
            Det är precis som Sven Bergström säger, att hela
          </note>
          <note>
            Sverige skall leva. Och för att hela Sverige skall kunna leva
            måste vi ägna jordbruket en särskild omsorg.
          </note>
          <note>
            Om Sven Bergström läser vidare står det så här: I
          </note>
          <note>
            det kortsiktiga perspektivet handlar det om skattesystemet, och
            i det långsiktiga perspektivet handlar det om den förändring av
            hela den europeiska jordbrukspolitiken som vi nu diskuterar i
            Bryssel, och som jag är rätt så orolig för.
          </note>
          <note>
            Om vi inte kan kombinera den avreglering som
          </note>
          <note>
            Sverige i och för sig driver - en avreglering av det mycket centraliserade
            och hårt reglerade systemet -
          </note>
          <note>
            med en kraftfull satsning på regionalpolitik och miljöpolitik
            skulle det vara en dödsstöt för vissa delar av vårt land.
          </note>
          <note>
            De här två delarna, som jag tog upp i min hälsning, vill jag
            gärna här också understryka. De är oerhört viktiga. Som vi hörde
            Björn Rosengren säga alldeles nyss: Det ena - skattesystemet -
            har Centerpartiet aktualiserat. Det tycker jag är mycket bra.
          </note>
          <note type="speaker">
            Anf. 91 SVEN BERGSTRÖM (c):
          </note>
          <note>
            Herr talman! Centerpartiet värnar om landsbygden och vill att
            hela Sverige skall leva. Det är känt.
          </note>
          <note>
            Det som är intressant är att regeringen talar väl, och har talat
            väl, i regeringsförklaring och annat. På
          </note>
          <note>
            60-talet var det en uttalad socialdemokratisk åsikt att jordbruket
            i stort sett skulle utraderas - på Holmqvists tid. Nu talar man
            väl. Men handling väntar vi på.
          </note>
          <note>
            Det är det jag undrar över. Det är ett akut blödningstillstånd
            i denna näring. Vi vet att man har en ryggsäck på 1 ½ miljard
            extra som man bär på, jämfört med konkurrentländerna i Europa.
            Det borde vara en första och enkel åtgärd att lyfta av detta,
            så att man får likvärdiga villkor.
          </note>
          <note>
            Jag vill ändå ha ett besked av Margareta Winberg, eller om möjligen
            statsministern kan hjälpa till.
          </note>
          <note>
            Kommer detta nu i vårpropositionen, eller kommer man att dra
            ytterligare på det? I så fall är jag mycket orolig för näringens
            framtid.
          </note>
          <note type="speaker">
            Anf. 92 Jordbruksminister MARGARETA WINBERG (s):
          </note>
          <note>
            Herr talman! Några invändningar måste jag göra.
          </note>
          <note>
            1 ½ miljard, som nämndes, är det inte någon enkel åtgärd att
            ta bort. 1 ½ miljard är väldigt mycket pengar. Skall man göra
            någonting måste det finansieras.
          </note>
          <note>
            Nu pågår samtalen, och det får ta sin tid. Det är den ena invändningen
            jag vill göra.
          </note>
          <note>
            Den andra invändningen gäller att vi socialdemokrater på 60-talet
            uttalade att jordbruket skulle raderas ut. Det är inte sant.
          </note>
          <note>
            Vad som skedde då var att vi fick en industrialisering i vissa
            delar av Sverige som innebar en koncentration av jobb och därmed
            också av människor. Mot det ställde det socialdemokratiska partiet
            då, 1968, en regionalpolitik för att motverka den koncentration
            som vi såg komma. Det var inte alls så att det var något uttalat
            mål att radera ut jordbruket, lika lite som vi har det målet nu.
          </note>
          <note>
            Det är därför jag säger att det är så viktigt att vi i arbetet
            med den europeiska jordbrukspolitiken också kombinerar den avreglering
            och reformering av jordbruket vi nu är i färd med att försöka
            åstadkomma med en kraftfull regionalpolitisk satsning, så att
            hela
          </note>
          <note>
            Sverige kan leva.
          </note>
          <note>
            Diskrimineringslagstiftningar
          </note>
          <note type="speaker">
            Anf. 93 HANS ANDERSSON (v):
          </note>
          <note>
            Herr talman! Jag har en fråga till statsministern.
          </note>
          <note>
            Riksdagen behandlar nu diskrimineringslagstiftningar. Det är
            tre stycken propositioner. Det är mycket glädjande att de kommer.
            Det är en väsentlig skärpning vad gäller etnisk diskrimineringslagstiftning
            och det är två nya förslag om funktionshinder och sexuell läggning.
          </note>
          <note>
            Jag har två frågor med anledning av detta. Den ena frågan är
            vilka skäl regeringen hade för att inte pröva en samlad lagstiftning.
          </note>
          <note>
            Den andra är: Vad är det som gör att man ändrar diskrimineringsombudsmannens
            ställning? Det var en lagreglering i 1994 års lag. Nu kommer det
            bara att bli en förordning.
          </note>
          <note>
            Med tanke på Parisprinciperna om självständighet hos ombudsmän
            som hanterar mänskliga rättigheter tänkte jag fråga om det är
            någon särskild synpunkt.
          </note>
          <note>
            Jag tycker att det är av oerhört stor demokratisk vikt att man
            har en så självständig och stark ställning som möjligt.
          </note>
          <note>
            Här är en skillnad i lagstiftningen som egentligen inte är motiverad
            och jag tror heller inte alldeles klok.
          </note>
          <note>
            Men som sagt, den är under behandling. Och så länge något inte
            är klart kan det ändras, om inte annat av riksdagen.
          </note>
          <note>
            Anf. 94 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det är naturligtvis en lämplig fråga att ställa
            till fackministern.
          </note>
          <note>
            Det övervägande som skedde i regeringen var av det slaget att
            vi ser den här lagstiftningen som oerhört central. Vi skärper
            ju också lagstiftningen. Det är olika typer av diskriminering,
            och vi vill naturligtvis se erfarenheterna av den ordning vi nu
            har valt innan vi tar ytterligare ett steg och lägger ihop det
            på det sätt som Hans Andersson antyder.
          </note>
          <note>
            Jag utesluter inte en sådan ordning längre fram.
          </note>
          <note>
            Men låt oss först vinna de erfarenheter som den nya lagstiftningen
            ger innan vi kliver vidare till nästa steg.
          </note>
          <note>
            Jag tror att det är en rimlig ordning och jag tror vi gör saken
            störst tjänst på så sätt. Det är i huvudsak det som har legat
            bakom regeringens övervägande.
          </note>
          <note type="speaker">
            Anf. 95 HANS ANDERSSON (v):
          </note>
          <note>
            Herr talman! Jag kan förstå den synpunkten. Det har vi också
            sagt i motionen. Det kan vara en omständlig fråga att lägga ihop
            det på ett bra sätt, så där kan man måhända avvakta.
          </note>
          <note>
            Den andra frågan gällde ombudsmannens ställning som tidigare
            var lagreglerad. Nu kommer ombudsmannen att lyda under en förordning
            och får därmed en osjälvständigare ställning i förhållande till
            regeringen. Vad är motivet till detta?
          </note>
          <note>
            Jag tror att det finns internationella konventioner som talar
            om den oerhörda vikten av att i sådana här frågor ha självständiga
            institutioner. Det lämpliga vore en sådan under riksdagen.
          </note>
          <note>
            Anf. 96 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det sista tror jag inte alls vore lämpligt, dvs.
            att det skulle läggas under riksdagen. Det är uppenbarligen inte
            heller regeringens uppfattning, med tanke på den ordning som är
            föreslagen.
          </note>
          <note>
            Skulle det visa sig att en förordningsreglering inte ger självständighet,
            att det är det kritiska i sammanhanget, tänker vi självklart se
            till att vi genomför förändringar som klarar självständigheten.
          </note>
          <note>
            Ingenting annat än självständighet, oväld, opartiskhet skall
            utstrålas från dessa ämbeten. Det är självklart. Vi tror att denna
            ordning tillgodoser det.
          </note>
          <note>
            Har vi fel där ändrar vi oss. Det är ingen prestige i det. Detta
            är i huvudsak en praktisk åtgärd.
          </note>
          <note>
            Förmåner för svenska EU-tjänstemän
          </note>
          <note type="speaker">
            Anf. 97 ULF NILSSON (fp):
          </note>
          <note>
            Herr talman! Jag har en fråga till utrikesministern med anledning
            av hur reglerna för bl.a. familjeförmåner är utformade för svenska
            tjänstemän inom EU.
          </note>
          <note>
            Det är uppenbart att de regler som finns för Brysselanställda
            med familj inte omfattar dem som lever i ett svenskt partnerskapsförhållande.
            Bl.a. framkom vid ett nyhetsinslag i dag att en svensk anställd
            i
          </note>
          <note>
            Bryssel nekas de förmåner som kommit honom till del om han hade
            varit gift på traditionellt sätt.
          </note>
          <note>
            Avser utrikesministern att gentemot EU driva kravet att svenskar
            som har ingått svenskt partnerskap enligt svensk lag vid anställning
            skall jämställas med övriga gifta svenskar?
          </note>
          <note type="speaker">
            Anf. 98 Utrikesminister ANNA LINDH (s):
          </note>
          <note>
            Herr talman! Principfrågan är helt klar. I det här fallet skall
            man jämställas med övriga traditionellt gifta personer. Jag får
            ta upp frågan även med mina kolleger för att se på vilket sätt
            vi lämpligt kan få en förändring i detta fall.
          </note>
          <note type="speaker">
            Anf. 99 ULF NILSSON (fp):
          </note>
          <note>
            Herr talman! Jag tackar för ett positivt svar. Det är viktigt
            att Sverige visar att vi tar vår egen lagstiftning på allvar.
            Jag ser fram emot att utrikesministern driver den frågan.
          </note>
          <note>
            Ericsson
          </note>
          <note type="speaker">
            Anf. 100 ROSSANA VALERIA (v):
          </note>
          <note>
            Herr talman! Jag vill rikta min fråga till näringsminister Björn
            Rosengren. Mer är 3 000 anställda skall bort från Ericsson i Sverige.
            Fruktansvärt men nödvändigt, säger Ericssons vd Sven-Christer
            Nilsson. Nilsson bryr sig inte om hur människorna mår utan är
            enbart ute efter att få aktiemarknadens förtroende.
          </note>
          <note>
            Vi i Vänsterpartiet vägrar att acceptera att vinstintressena
            går före alla människors rätt till arbete. Vi vägrar att passivt
            stå och titta på medan klassklyftorna och orättvisorna växer.
          </note>
          <note>
            Min fråga är därför: Anser regeringen att en nationell ekonomisk
            politik som möjliggör Ericssons agerande är till gagn för arbetarna?
            Om inte: Vad tänker regeringen göra för att förhindra dessa, inte
            längre alltför ovanliga, ageranden? Vilka krav på ansvar kommer
            att ställas till Ericsson?
          </note>
          <note>
            Anf. 101 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! När man talar om 2 000-3 000 anställda och de varsel
            som nu har lagts handlar det om en period på två till tre år.
            Det som nu är aktuellt är
          </note>
          <note>
            600 i Norrköping, 250 i Kista och 100 i Skellefteå.
          </note>
          <note>
            Ericsson har ungefär 110 000 anställda. Under de senaste åren
            har man ökat antalet anställda med ungefär 30 000. Jag tycker
            att Ericsson har varit ett bra företag som har utvecklats väl
            och betytt väldigt mycket för Sverige. Men jag delar uppfattningen
            att
          </note>
          <note>
            Ericsson har hanterat denna fråga utomordentligt olyckligt för
            de anställda och för Norrköping.
          </note>
          <note>
            Vi kommer nu att föra en diskussion med Ericsson, och jag för
            en diskussion med kommunen. Björn
          </note>
          <note>
            Ericsson, som är landshövding, kommer att få i uppdrag att just
            hantera den här frågan. Jag delar uppfattningen att ett företag
            som Ericsson icke får bete sig på det sätt man har gjort här.
            Men samtidigt kommer
          </note>
          <note>
            Ericsson med all sannolikhet att anställa ett tusental personer
            under den period som vi talar om.
          </note>
          <note type="speaker">
            Anf. 102 ROSSANA VALERIA (v):
          </note>
          <note>
            Herr talman! I internationell jämförelse har Sverige en alltför
            liberal lagstiftning när det gäller detta.
          </note>
          <note>
            Det är mycket billigare att lägga ned en fabrik i Sverige än
            i något annat EU-land, undantaget de nordiska länderna.
          </note>
          <note>
            Dessa länder har en lagstiftning som gör att ägarna får betala
            stora skadestånd om fabriken flyttar.
          </note>
          <note>
            Dessutom kan de fackliga organisationerna förhandla fram skadestånd
            till arbetstagarna.
          </note>
          <note>
            När t.ex. Atlas Copco lade ned sin fabrik i Tyskland fick man
            betala 440 000 kr per anställd. Det skulle i det aktuella fallet
            innebära omkring en och en halv miljard för Ericsson.
          </note>
          <note>
            I dessa EU-anpassningsdagar, näringsministern, vore det inte
            rimligt att också Sverige införde en liknande lagstiftning?
          </note>
          <note>
            Anf. 103 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vi för som jag tidigare sade en ingående diskussion
            med företaget, med kommunen och med de regionala myndigheterna
            för att kunna hantera denna fråga.
          </note>
          <note>
            Jag vet inte, sett till näringsklimatet, om det är det rätta
            att välja den här typen av lagstiftning. Men jag har lyssnat på
            det som sades, jag har tagit till mig detta och skall självklart
            se om det är någonting för
          </note>
          <note>
            Sverige.
          </note>
          <note>
            Jag vill ändå säga följande. Hittills när det gäller den här
            typen av nedskärningar har vi hanterat det ganska väl. Den här
            gången tycker jag att det är rimligt att ställa frågan om det
            nu kanske har gått för långt. Man har hanterat denna fråga lite
            för våldsamt, om jag skall använda det uttrycket.
          </note>
          <note>
            Adoptionskostnadsbidrag
          </note>
          <note type="speaker">
            Anf. 104 KENNETH JOHANSSON (c):
          </note>
          <note>
            Herr talman! Jag har en fråga till socialminister
          </note>
          <note>
            Lars Engqvist.
          </note>
          <note>
            I ett brev jag nyligen fick ställdes frågan om det är meningen
            att adoption åter skall bli en klassfråga.
          </note>
          <note>
            Brevskrivaren och många fler reagerar på att genomsnittskostnaden
            för en adoption ökar, vilket däremot inte adoptionskostnadsbidraget
            gjort.
          </note>
          <note>
            Två av de stora adoptionsländerna 1997 var Colombia och Indien
            med enligt uppgift en kostnad på
          </note>
          <note>
            111 000 kr respektive 70 000-84 000 kr per barn.
          </note>
          <note>
            Med ett adoptionskostnadsbidrag på 24 000 kr blir den genomsnittliga
            nettokostnaden onekligen hög.
          </note>
          <note>
            Troligen är även de ökande kostnaderna en förklaring till att
            antalet adoptioner halverats under en tjugoårsperiod. Jag skulle
            vilja fråga socialministern:
          </note>
          <note>
            Förbereder regeringen någon höjning av adoptionskostnadsbidraget?
          </note>
          <note type="speaker">
            Anf. 105 Socialminister LARS ENGQVIST (s):
          </note>
          <note>
            Herr talman! Nej, det finns ingen beredning i Regeringskansliet
            som förbereder en höjning av ersättningen. Däremot förväntar jag
            mig att vi kommer att få ett material från Socialstyrelsen på
            området som kan peka på vad det är som sker.
          </note>
          <note>
            Jag har fått ungefär samma oroliga frågor. I den mån vi misstänker
            att stödet faktiskt innebär att adoption blir en klassfråga, som
            Kenneth Johansson säger, är vi naturligtvis beredda att överväga
            åtgärder.
          </note>
          <note type="speaker">
            Anf. 106 KENNETH JOHANSSON (c):
          </note>
          <note>
            Herr talman! Jag tackar socialministern för svaret.
          </note>
          <note>
            Jag tycker att de reaktioner som har kommit är välmotiverade
            och förståeliga. Det finns självfallet all anledning att undvika
            situationen att adoption blir en klassfråga.
          </note>
          <note>
            Det faktum att antalet adoptioner minskar bör leda till eftertanke.
            Rimligen bör bidraget täcka åtminstone halva genomsnittskostnaden,
            vilket talar för ungefär en fördubbling av nuvarande bidrag.
          </note>
          <note>
            Jag ser fram emot att regeringen ser på detta och förhoppningsvis
            återkommer med förslag.
          </note>
          <note type="speaker">
            Anf. 107 FÖRSTE VICE TALMANNEN:
          </note>
          <note>
            Därmed är frågestunden avslutad. Jag tackar företrädarna för
            regeringen för att de har velat komma hit och svara på kammarledamöternas
            frågor.
          </note>
          <note type="speaker">
            Anf. 107 FÖRSTE VICE TALMANNEN:
          </note>
          <note>
            Därmed är frågestunden avslutad. Jag tackar företrädarna för
            regeringen för att de har velat komma hit och svara på kammarledamöternas
            frågor.
          </note>
          <note>
            13 § Svar på interpellation 1998/99:33 om lokalisering av EU-organ
            till Sverige
          </note>
          <note type="speaker">
            Anf. 108 Utrikesminister ANNA LINDH (s):
          </note>
          <note>
            Herr talman! Carina Hägg har frågat statsrådet
          </note>
          <note>
            Schori om han avser verka för att få ett EU-organ på biståndsområdet
            lokaliserat till Sverige. Då frågan om lokalisering av EU-organ
            till Sverige ingår i mina arbetsområden svarar jag på interpellationen.
          </note>
          <note>
            Inledningsvis kan konstateras att regeringen fäster stor vikt
            vid frågan om lokalisering av EU-organ till
          </note>
          <note>
            Sverige. Det är rimligt att Sverige kommer i fråga när beslut
            skall fattas om att inrätta ett nytt EU-organ.
          </note>
          <note>
            Endast Sverige och Finland står i dag utan ett sådant.
          </note>
          <note>
            En förutsättning för att lyckas är emellertid att det inom EU
            råder bred enighet rörande behovet av att införa myndigheten i
            fråga. Dessutom är oftast flera medlemsstater intresserade av
            att erbjuda säte för ett organ när EU fattar beslut om ett inrättande.
            Det uppstår därför nästan alltid en konkurrenssituation som gör
            att ett land inte kan räkna med att en viss myndighet skall tillfalla
            just det landet.
          </note>
          <note>
            Frågan om lokalisering av EU-organ till Sverige befinner sig
            under beredning i Regeringskansliet.
          </note>
          <note>
            Olika förslag till EU-organ har diskuterats för att fastställa
            om det finns sakligt behov av att införa en ny myndighet på ett
            visst område. Vidare övervägs vilken myndighetstyp som är av störst
            intresse för
          </note>
          <note>
            Sverige samt vilka effekter en lokalisering till Sverige av olika
            slag av myndigheter skulle få. Ett långsiktigt synsätt bör styra
            det svenska agerandet.
          </note>
          <note>
            Regeringen följer i dag diskussionen, som för närvarande pågår
            inom EU, om hur den framtida organisationen av kommissionen skall
            se ut på biståndsområdet. Om den diskussionen leder fram till
            att en ny biståndsmyndighet är den bästa lösningen kommer regeringen
            att pröva frågan om lokalisering till Sverige.
          </note>
          <note type="speaker">
            Anf. 109 CARINA HÄGG (s):
          </note>
          <note>
            Herr talman och utrikesminister Anna Lindh! Det här är en fråga
            som vi har levt med ganska länge. Det har funnits frågetecken
            när det gäller ett EU-organs lokalisering till Sverige och om
            det, om det blir ett biståndsorgan, finns möjlighet att det blir
            lokaliserat till Jönköpings län. Därför känns det skönt att den
            här frågan nu kom upp till diskussion. Då kanske några av de frågetecken
            som vi har levt med så länge kan rätas ut. Förhoppningsvis kan
            jag få ta med mig ett positivt svar hem till Jönköpings län.
          </note>
          <note>
            Dessa biståndsfrågor inom EU är för närvarande uppdelade i ett
            antal generaldirektorat. Detta anses sedan länge som otympligt,
            varför EU-kommissionen hösten 1996 kom med några olika förslag
            på omorganisation. Bland förslagen fanns ett om att indela ansvaret
            för biståndsfrågorna enligt svensk modell, dvs.
          </note>
          <note>
            med ett samlat Sida, där de tidigare fristående biståndsorganisationerna
            - BITS, Swedecorp, SAREC,
          </note>
          <note>
            Sida och Sandö U-centrum - ingår. Under dessa diskussioner fanns
            även planer på att utlokalisera EU:s biståndsfrågor till något
            annat land. Och det var i samband med detta som frågan väcktes
            om att Sverige skulle kunna vara ett utmärkt land för den här
            etableringen.
          </note>
          <note>
            Det är angeläget att lyfta fram just Jönköpings län.
          </note>
          <note>
            Där har man sedan en lång tid en tradition när det gäller detta.
            Det finns en stor förståelse för och ett stort engagemang i biståndsfrågorna.
            Inte minst mot bakgrund av den kristna missionärstraditionen har
            man en mycket stor förståelse för de här frågorna.
          </note>
          <note>
            Lokala politiker i olika kommuner, framför allt i
          </note>
          <note>
            Jönköpings kommun, har skrivit ett brev om detta till statsminister
            Göran Persson. Han tackade naturligtvis för ansökan om att lokalisera
            en eventuell biståndsadministration inom EU till Jönköping. Statsministern
            tog del av skrivelsen, och därefter överlämnade han den till Utrikesdepartementets
            bistånds- och migrationskansli för vidare hantering. Det var lite
            grann därför som jag i min interpellation vände mig till Pierre
            Schori, men jag är naturligtvis precis lika tacksam över att utrikesminister
            Anna Lindh tar till sig frågan och är intresserad av den.
          </note>
          <note>
            Jag skulle vilja veta en del kring den interna prioriteringen.
            Har man från Utrikesdepartementets och från bistånds- och migrationskansliets
            sida prioriterat den här frågan i de interna regeringsöverläggningarna?
            Jag vet att det finns andra departement som ser andra frågor som
            mer naturliga att arbeta för. Men jag tycker att detta är en svensk
            fråga som skulle kunna ligga väl i linje med våra övriga profiler
            på det här området. Vi är väldigt duktiga på biståndsområdet.
          </note>
          <note>
            Inte minst mot bakgrund av de stora problem som finns på biståndssidan
            nere i EU skulle vi kunna bidra till att skapa en positiv grund
            för det fortsatta biståndsarbetet. Jag vill alltså gärna veta
            mer om den interna prioriteringen.
          </note>
          <note type="speaker">
            Anf. 110 Utrikesminister ANNA LINDH (s):
          </note>
          <note>
            Herr talman! Först och främst kan jag säga att vi är överens
            om att det är viktigt att vi kan få ett EU-
          </note>
          <note>
            organ till Sverige. Men om vi skall få ett EU-organ till Sverige
            är det nog också viktigt att vi inte nu binder oss för exakt vilket
            EU-organ det skall vara.
          </note>
          <note>
            Flera nya institut och organ diskuteras. Man har diskuterat att
            eventuellt inrätta någon ny form av biståndsmyndighet. Vi har
            också haft diskussioner om någon form av nytt hälsoinstitut i
            EU. En eventuell teleregleringsmyndighet eller ett teleregleringsinstitut
            har diskuterats. Detta är bara några av alla de diskussioner som
            har förts i EU om nya organ, nya institut.
          </note>
          <note>
            Så småningom ser vi vilka förslag som finns i EU
          </note>
          <note>
            och som vi kan ta fasta på när det gäller vilket eller vilka
            organ vi skall försöka få till Sverige. Då måste vi naturligtvis
            också titta på hur väl det sammanfaller med svenska intressen.
            Vilken erfarenhet och kunskap har vi i Sverige på det här området?
            Hur kan det här få en positiv effekt också när det gäller svensk
            förvaltning, sysselsättning, spin-off-effekter och liknande? Därför
            har vi i den svenska regeringen inte tagit ställning än till vilket
            eller vilka organ som vi vill fortsätta att föra en diskussion
            om när det gäller att få dem lokaliserade till Sverige.
          </note>
          <note>
            Frågan om en speciell biståndsmyndighet är en intressant diskussion.
            Men det är inte klart än. Det finns inget färdigt förslag om det
            skall bli en speciell biståndsmyndighet eller inte. Det finns
            fördelar med att ha en självständig biståndsmyndighet i EU. Det
            finns också en del nackdelar med att göra om det till en biståndsmyndighet.
          </note>
          <note>
            Det här är en diskussion som pågår. Det finns ännu inget färdigt
            förslag. Vi får se vad som kommer fram när det gäller förslag
            från EU. Utifrån det får vi också göra prioriteringar för Sverige.
            Vilket organ vill vi ha hit? Vilka organ skall vi kämpa för att
            få hit? Sedan skall vi se till att det får bästa möjliga effekter
            i Sverige.
          </note>
          <note type="speaker">
            Anf. 111 CARINA HÄGG (s) replik:
          </note>
          <note>
            Herr talman! Jag förstod av utrikesministerns redogörelse att
            den interna prioriteringen inom regeringen inte är färdig än.
            Däremot skulle jag vilja ha ett förtydligande när det gäller om
            man från Utrikesdepartementets sida trycker hårt på att man om
            möjligt skall få hit ett biståndsorgan. Är det en angelägen sak
            för Utrikesdepartementet?
          </note>
          <note>
            Det är ju också viktigt att få reda på hur man prioriterar detta
            från departementets sida. Jag har i tidigare kontakter med departementet
            inte riktigt kunnat få den här frågan klarlagd. Det är därför
            jag väljer att ta upp den här.
          </note>
          <note>
            Jag vill understryka att jag naturligtvis allra främst prioriterar
            att biståndsverksamheten i EU skall vara så bra som möjligt. Det
            är överordnat. Detta skall ju ske utifrån tron att det här skulle
            kunna vara ett första steg mot att bygga upp den här verksamheten
            på ett bättre sätt. Sedan är frågan om det i detta sammanhang
            har blivit till en för- eller nackdel för den här frågans utveckling
            att det här har kommit i dagen och att vi vet mycket mer om de
            stora problem och bekymmer som finns på biståndsområdet.
          </note>
          <note>
            Det kan ju vara en svårighet att en tänkt omorganisation försenas,
            men det kan också vara en fördel att man kan välja att starta
            upp på ett nytt geografiskt ställe och då i ett land där man har
            en lång erfarenhet av biståndsverksamhet. Vi har goda referenser
            på det här området. Det skulle kunna tala till vår fördel.
          </note>
          <note>
            Jönköping är en residensstad och ett administrativt centrum i
            Jönköpings län. Där finns statliga myndigheter som har väl upparbetade
            internationella kontaktnät. Man är samlokaliserad i centrala förvaltningsområden
            där man har bedrivit omfattande administrativt och ekonomiskt
            samarbete. Förutom länsstyrelsen finns Jordbruksverket, Skogsvårdsstyrelsen
            och Domstolsverket. I kommunen finns sedan århundraden flera domstolar
            och rättsvårdande myndigheter förutom Domstolsverket: tingsrätt,
            Göta hovrätt, länsrätt och kammarrätt. Kommunen är etablerad som
            ett rättscentrum. Det finns stor juridisk kompetens i Jönköpings
            län. Och många av de gamla kristna traditionerna ligger, som sagt,
            till grund för det stora biståndsintresse som finns såväl inom
            kyrkan och frikyrkan som i det övriga civila samhället i
          </note>
          <note>
            Jönköpings län.
          </note>
          <note>
            Jag skulle vilja veta mer om hur utrikesminister
          </note>
          <note>
            Anna Lindh ser på Jönköpings län som tänkt etableringsort och
            hur man prioriterar den här frågan inom hennes departement.
          </note>
          <note type="speaker">
            Anf. 112 Utrikesminister ANNA LINDH (s):
          </note>
          <note>
            Herr talman! Jag tycker att detta är en väldigt viktig och intressant
            debatt. Det är dock möjligen lite tidigt att nu ta ställning till
            de konkreta förslagen, främst därför att det ännu inte är klart
            i EU vilka nya organ och myndigheter som faktiskt kommer att bildas.
            Innan det är klart och innan det finns tydliga förslag tycker
            jag inte att vi från regeringens sida skall ta ställning till
            vad vi eventuellt prioriterar. Då kan det nämligen hända att vi
            prioriterar något som
          </note>
          <note>
            EU sedan faktiskt beslutar sig för att inte inrätta.
          </note>
          <note>
            När det sedan gäller vår syn på biståndsmyndigheten kan jag säga
            att det finns både för- och nackdelar med en självständig biståndsmyndighet.
            Fördelarna kan vara att man får ökad flexibilitet och ökad effektivitet
            när det t.ex. gäller personalförsörjning.
          </note>
          <note>
            Nackdelen är att vi försvårar en helhetssyn när det gäller EU:s
            bistånd. Våra försök att ha en gemensam syn på handel, bistånd
            och utrikespolitik skulle försvåras om EU bildar en särskild biståndsmyndighet
            som är helt självständig, och då kan man få olika EU-
          </note>
          <note>
            organ som agerar på olika sätt.
          </note>
          <note>
            Därför har vi från svensk sida ännu inte tagit någon bestämd
            ställning till hur vi ser på en självständig biståndsmyndighet.
            Vi vill först se om EU-
          </note>
          <note>
            kommissionen förmår hitta ett förslag som är bra men som inte
            medför de risker och nackdelar som vi också kan se.
          </note>
          <note>
            Jag föreslår att vi återkommer till den här diskussionen när
            det finns lite mer tydliga förslag från EU:s sida att ta ställning
            till.
          </note>
          <note type="speaker">
            Anf. 113 CARINA HÄGG (s):
          </note>
          <note>
            Herr talman! Utrikesminister Anna Lindh! Som jag inledde mitt
            anförande med att förklara är detta en fråga som vi har levt med
            väldigt länge. Den har kanske mest funnits under ytan, men den
            har också flammat upp ibland i den offentliga debatten. Frågan
            är alltså inte ny för oss som har levt med den, men det kan ändå
            vara så att man inte har flyttat fram positionerna så mycket att
            utrikesministern här kan ge något tydligt och klart svar.
          </note>
          <note>
            Nu har vi i alla fall fått klarlagt för oss hur situationen är
            i dagsläget, och jag hoppas och tror att utrikesministern har
            fått understrykt hur viktig vi från länets sida anser denna fråga
            vara. Naturligtvis är vårt övergripande mål att vi skall få så
            bra biståndsverksamhet från EU-perspektivet som möjligt. Det är
            vad vi först och främst måste ha för ögonen. Därefter kan vi se
            på hur vi skall kunna ordna det här från svenskt perspektiv och
            från länsperspektiv.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1998/99:43 om kommunal näringsverksamhet
          </note>
          <note type="speaker">
            Anf. 114 Statsrådet MONA SAHLIN (s):
          </note>
          <note>
            Herr talman! Stefan Hagfeldt har frågat näringsminister Björn
            Rosengren vilka åtgärder han avser vidta för att förhindra att
            främst små företag i framtiden slås ut av skattesubventionerad
            kommunal näringsverksamhet. Arbetet i regeringen är så fördelat
            att det är jag som skall svara på interpellationen.
          </note>
          <note>
            Jag svarade i november 1998 på en nästan identisk interpellation
            av Stefan Hagfeldts partikamrat
          </note>
          <note>
            Ola Karlsson. Jag framförde då att jag ser de små och medelstora
            företagen som betydelsefulla för att stärka och utveckla näringslivets
            konkurrensförmåga och för att skapa nya jobb. Småföretagens villkor
            och tillväxtförutsättningar är därför en mycket viktig del i arbetet
            med att nå regeringens sysselsättningsmål och att skapa förutsättningar
            för tillväxt.
          </note>
          <note>
            När det gäller förhållandet mellan småföretag och den offentliga
            sektorn framhöll jag som en självklar utgångspunkt att varken
            kommunal eller annan offentlig näringsverksamhet får slå ut jobb
            eller hindra tillväxtförutsättningarna i privata företag. Jag
            framhöll i den efterföljande debatten att det är viktigt att den
            offentliga sektorn - där inte minst kommunerna har viktiga uppgifter
            för att stimulera det lokala näringslivet - inte sänder ut dubbla
            budskap i dessa frågor.
          </note>
          <note>
            Det framförs ofta att all offentlig näringsverksamhet bör avvecklas.
            Jag tror emellertid inte att det är möjligt att åstadkomma en
            sådan boskillnad. Om offentlig och privat verksamhet möts på marknaden
            är det emellertid mycket angeläget att villkoren är så konkurrensneutrala
            som möjligt.
          </note>
          <note>
            Jag erinrade vidare i den tidigare interpellationsdebatten om
            att regeringen inrättat ett råd för konkurrens på lika villkor
            mellan offentlig och privat sektor där företrädare för näringslivet,
            kommuner och landsting ingår. Rådets uppgift är att behandla enskilda
            klagomål om konkurrenssnedvridningar och att försöka nå en samsyn
            om de långsiktiga spelreglerna.
          </note>
          <note>
            Jag uppgav också att jag kommer att följa upp rådets arbete och
            att jag kommer att ta upp en diskussion med kommuner och landsting
            om utformningen av en långsiktig konkurrensstrategi.
          </note>
          <note>
            Som ett första steg i arbetet för att främja småföretagandet
            presenterade regeringen i december 1998
          </note>
          <note>
            ett program för att förenkla och förbättra villkoren främst för
            små företag. Där ingår bl.a. frågor om regelförenkling, förenkling
            av företagens uppgiftslämnande till myndigheter, bättre service
            och information från myndigheter, kortare handläggningstider,
            användning av ny teknik och unga företagares entreprenörskap.
            En viktig punkt bland de åtgärder som presenterades är också frågan
            om klarare spelregler mellan kommuner, landsting och småföretag.
          </note>
          <note>
            Jag har därför nyligen uppdragit åt Rådet för konkurrens på lika
            villkor mellan offentlig och privat sektor att samlat redovisa
            erfarenheterna av det första verksamhetsåret och vilka resultat
            som har uppnåtts.
          </note>
          <note>
            Med utgångspunkt från den redovisningen kommer regeringen att
            pröva om det behövs en skärpning av gällande regler. Denna redovisning
            skall lämnas till regeringen senast den 31 mars 1999. Jag har
            också bjudit in kommun- och landstingsförbunden till överläggningar
            under februari månad om utformningen av en långsiktig konkurrensstrategi.
          </note>
          <note>
            Det är min förhoppning att de åtgärder som nu vidtas skall kunna
            leda till snabba resultat som innebär att den här typen av konkurrensproblem
            helt utmönstras.
          </note>
          <note type="speaker">
            Anf. 115 STEFAN HAGFELDT (m):
          </note>
          <note>
            Herr talman! Inledningsvis vill jag tacka statsrådet för svaret.
            Jag tycker att innehållet var ömsom vin, ömsom vatten.
          </note>
          <note>
            Det är riktigt att en liknande interpellation ställdes av Ola
            Karlsson i oktober månad. Under de månader som gått sedan dess
            har det dock kommit fram nya fakta som visar att kommunal näringsverksamhet
            har betydligt större omfattning än vad som tidigare varit känt.
          </note>
          <note>
            Bl.a. har Företagarnas riksorganisation synat den kommunala näringsverksamheten
            i 14 kommuner.
          </note>
          <note>
            Avsikten har varit att undersöka om kommunerna driver näringsverksamhet
            som står i konflikt med kommunallagen. Granskningen har gått till
            väga så att man har gått igenom fakturor. Slutsatsen blev att
            det i
          </note>
          <note>
            13 av de 14 kommunerna bedrevs olaglig näringsverksamhet, i flera
            fall rätt omfattande.
          </note>
          <note>
            I min interpellation har jag tagit upp två kommuner från mitt
            hemlän Östergötland, nämligen Linköping och Finspång. Om jag nu
            håller mig till Linköping visar redovisningen att det där bedrevs
            extern näringsverksamhet för många miljoner på olika områden.
            Bara det kommunala bolaget Konsult &amp; Service hade 657 externa
            fakturor år 1997 till ett belopp av 2,7 miljoner kronor. Linköping
            Kost &amp; Restaurang hade cateringverksamhet till externa kunder
            för nästan 4 miljoner kronor. Under samlingsnamnet Omsorg i Linköpings
            kommun har det kommit in 2,8
          </note>
          <note>
            miljoner kronor från externa kunder. Verksamheten består också
            där av catering men även av transporter, snickeriprodukter, legoarbeten,
            städtjänster, försäljning m.m. Gator och Grönt i Linköping AB
            vägrade att släppa ut fakturorna, men bolagschefen konstaterade
            att ungefär 15 % av bolagets omsättning härrörde från extern verksamhet.
            Det skulle i så fall innebära externfakturor på ungefär 26 miljoner
            kronor.
          </note>
          <note>
            Detta är skrämmande siffror!
          </note>
          <note>
            Herr talman! Min erfarenhet är att det bara finns förlorare när
            kommuner bedriver extern näringsverksamhet. Framför allt slås
            ofta mindre företag ut av den kommunala näringsverksamheten eftersom
            de inte kan konkurrera på lika villkor. Lika illa är dock att
            eftersom kommunerna i större eller mindre omfattning subventionerar
            denna näringsverksamhet tas dessa pengar från andra angelägna
            verksamheter. Om kommunen inte subventionerade denna näringsverksamhet
            skulle i stället dessa resurser kunna användas till kärnverksamheterna
            skola, vård och omsorg.
          </note>
          <note>
            Statsrådet kan inte vara omedveten om att det pågår en relativt
            omfattande kommunal näringsverksamhet ute i landet. Intressant
            att notera är att småföretagarna själva påpekar att för det lokala
            företagsklimatet är den näst viktigaste frågan att det inte bedrivs
            någon konkurrerande kommunal näringsverksamhet.
          </note>
          <note>
            Herr talman! Jag måste tyvärr konstatera att statsrådet i sitt
            interpellationssvar har mycket lite av konkreta åtgärder att komma
            med. Jag efterlyser därför på nytt vilka konkreta åtgärder som
            statsrådet avser att vidta för att förhindra att företag i framtiden
            slås ut av skattesubventionerad kommunal verksamhet.
          </note>
          <note type="speaker">
            Anf. 116 Statsrådet MONA SAHLIN (s):
          </note>
          <note>
            Herr talman! Stefan Hagfeldt sade att mitt interpellationssvar
            var ömsom vin, ömsom vatten. Min erfarenhet av en riktigt god
            middag är att det krävs både vin och vatten. Det tar jag som ett
            beröm.
          </note>
          <note>
            Jag tycker att Stefan Hagfeldt lite slår in öppna dörrar i den
            här frågeställningen. Jag är verkligen inte omedveten om detta
            problem. Det tycker jag att både det förra interpellationssvaret
            och detta visar. Jag tycker att det är viktigt att kommun och
            landsting inte slår ut små företag, utan tvärtom i sitt arbete
            uppmuntrar och hjälper de små företagen.
          </note>
          <note>
            För att säkerställa att så skall ske har jag redan tagit två
            initiativ som vi kommer att få fram redan under februari och mars.
            Det ena är en ordentlig rapport från Rådet för konkurrens på lika
            villkor för att se om detta är rätt form för att övervaka den
            här verksamheten eller om det behöver förändras. Det andra är
            överläggningar med Kommun- och Landstingsförbunden om just dessa
            frågor. I längden måste vi också hitta en samlad strategi, eftersom
            jag är helt överens med interpellanten om att de små företagens
            villkor förutsätter att kommun och landsting inte konkurrerar
            ut dem på en marknad som skall vara till för de små privata företagen.
          </note>
          <note type="speaker">
            Anf. 117 STEFAN HAGFELDT (m):
          </note>
          <note>
            Herr talman! Det är naturligtvis bra att regeringen inrättat
            ett råd för konkurrens på lika villkor mellan offentlig och privat
            sektor, där företrädare för näringsliv, kommun och landsting ingår.
            Men jag undrar ändå om det kan uträtta så väldigt mycket. Sådan
            här näringsverksamhet är faktiskt inte något nytt i kommunerna.
            Det har förekommit i decennier. Det förekommer tyvärr varje år
            och enligt DN, som kommenterar rapporten från företagarna, ökar
            verksamheten i stället för att minska.
          </note>
          <note>
            Jag har själv rätt bra inblick i detta, för jag har varit heltidspolitiker
            i Norrköpings kommun i 22 år. Jag har varit aktiv i Svenska kommunförbundet
            i över 20
          </note>
          <note>
            år och är fortfarande ordförande i en av beredningarna. Jag har
            alltså på nära håll följt den här verksamheten, och det är tydligen
            oerhört svårt att få kommunerna att låta bli att utföra sådan
            här verksamhet. Man skyller ofta på att man har ledig kapacitet
            osv. Men man tänker inte på följderna.
          </note>
          <note>
            När jag var kommunstyrelsens ordförande i Norrköping 1991 konkurrensutsatte
            vi nästan all verksamhet. Det innebar också att vi fick en bättre
            ekonomi i kommunen. Vi fick bl.a. ned en miljardskuld till 300
          </note>
          <note>
            miljoner. Vi kunde på så sätt, genom att en hel del verksamhet
            kunde bedrivas till mindre kostnad men ändå med hög kvalitet,
            bibehålla en relativt bra skola, vård och omsorg.
          </note>
          <note>
            Sedan blev det maktskifte 1994. Socialdemokraterna kom tillbaka.
            Då avbröt man konkurrensutsättningen. T.o.m. upphandling som var
            på gång avbröts, och de olika nämnderna fick inte gå på lägsta
            anbud.
          </note>
          <note>
            Det som inträffade berodde väl inte enbart på detta, men en sak
            som naturligtvis spelar roll är att Norrköpings kommun på nytt
            fick jättelika underskott. Enbart 1995 och 1996 fick man över
            300 miljoner i underskott varje år. Och för ett år sedan tvingades
            man på nytt att konkurrensutsätta verksamhet.
          </note>
          <note>
            Det blev stora rubriker i Norrköpings Tidningar och Folkbladet
            när bl.a. den södra kommundelsnämnden upphandlade skötseln av
            en del fritidsområden, parker och planer. Där hade det kommunala
            bolaget, som jag skrev om i min interpellation, Norrköping Miljö
            och Energi AB, skött verksamheten i monopolställning. De har sagt
            att de bara har tagit ut självkostnadspris. Nu gick man ut på
            entreprenad.
          </note>
          <note>
            Vad inträffade? Jo, det kommunala bolaget, Norrköping Miljö och
            Energi, halverade plötsligt sitt tidigare anbud. Men det räckte
            inte. NCC fick uppdraget för en femtedel av vad det kostade året
            innan.
          </note>
          <note>
            Jag tar bara upp det här exemplet för att peka på att det alltså
            fortfarande i stora som små kommuner förekommer att man inte konkurrensutsätter
            verksamhet. Det är naturligtvis lagligt, men är det inte bättre
            att låta någon annan utföra sådan här verksamhet och i stället
            använda resurserna till kärnverksamheterna, vård, omsorg och skola?
          </note>
          <note type="speaker">
            Anf. 118 Statsrådet MONA SAHLIN (s):
          </note>
          <note>
            Herr talman! Jag vill återigen betona att jag tycker den här
            frågeställningen är viktig. Regeringen kommer att följa den mycket
            noga. Vi har skyndat på inrapporteringen från Rådet för konkurrens
            just för att se om man behöver förtydliga eller förändra i regelverken.
            Men det är också viktigt att det går att få fram en samlad strategisk
            syn i kommunerna och landstingen på detta. Och det tror jag att
            jag och interpellanten är överens om. Rådet har inte tillkommit
            mot branschorganisationernas vilja, utan man ville också se om
            man kunde nå framgång genom att på det här sättet pröva enskilda
            klagomål för att få fram en annan strategi.
          </note>
          <note>
            Jag vill också betona att det inte är fullt så enkelt som Stefan
            Hagfeldt gör det till att dra rågången mellan offentlig och privat
            verksamhet. Jag har fått förfrågningar, en bokhandlare var t.ex.
            upprörd över att det fanns ett bibliotek i kommunen som lånade
            ut böcker. Det tyckte han var illojal konkurrens mot hans handel.
            Det är väldigt viktigt att vi klart och tydligt visar vad som
            avses med att minska möjligheterna till konkurrens och vad som
            handlar om helt rimlig kommunal eller landstingskommunal verksamhet.
          </note>
          <note>
            Jag är övertygad om att vi återkommer till den här frågeställningen
            längre fram i vår, när vi har rapporten från rådet.
          </note>
          <note type="speaker">
            Anf. 119 STEFAN HAGFELDT (m):
          </note>
          <note>
            Herr talman! Jag vill bara helt kort säga att jag hoppas att
            vi kan återkomma i de här frågorna.
          </note>
          <note>
            Jag kan hålla med om att det inte är lätt att hålla rågången
            mellan vad som följer kommunallagen och vad som inte gör det.
            Men jag tycker att det egentligen är lätt för dem som är förtroendevalda.
            Finns det någon anledning att kommuner skall syssla med att underhålla
            lekparker och parker? I varje fall inte i monopolställning. Varför
            inte, där det finns bra konkurrens, låta andra göra det de är
            bra på, ofta till en lägre kostnad och med lika hög kvalitet?
          </note>
          <note>
            Oavsett om det är laglig eller olaglig verksamhet är det viktigt
            att kommunerna ägnar sig åt det de skall göra, vilket jag tycker
            är kärnverksamheterna.
          </note>
          <note>
            Jag hörde statsrådet på Radioekot för en vecka sedan. Då fick
            jag höra att det nu är dags för regeringen att gå från ord till
            handling. Jag vill skicka med statsrådet att jag hoppas att statsrådet
            nu inte bara följer den här verksamheten utan också vidtar åtgärder.
            Jag tror tyvärr att det i mars kommer fram att det inte skett
            så mycket i det här rådet.
          </note>
          <note>
            Jag hoppas att jag har fel. Tack!
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1998/99:45 om
          </note>
          <note>
            IUC:s fortsatta utvecklingsmöjligheter
          </note>
          <note type="speaker">
            Anf. 120 Statsrådet MONA SAHLIN (s):
          </note>
          <note>
            Herr talman! Maria Larsson har frågat om regeringen har för avsikt
            att stödja den pågående försöksverksamheten vid industriella utvecklingscentrum,
            s.k. IUC, i oförändrad omfattning också under 1999, vidare ifall
            regeringen har för avsikt att förlänga det ekonomiska stödet till
            de IUC som inte uppnår egenförsörjningsmålet efter de tre uppbyggnadsåren
            samt, slutligen, ifall regeringen har för avsikt att låta IUC-
          </note>
          <note>
            konceptet utvecklas under kommande år och låta sprida detta såväl
            geografiskt som branschmässigt.
          </note>
          <note>
            Jag vill besvara frågorna enligt följande:
          </note>
          <note>
            Försöksverksamheten vid IUC är ett led i regeringens strävan
            att på ett effektivare sätt knyta samman central näringspolitik
            med lokalt förankrad småföretagsutveckling. Syftet är att skapa
            sådana nya förutsättningar och samarbetsformer som underlättar
            för småföretagen att på eget ansvar och med egen beslutskraft
            tillgodogöra sig centrala stödinsatser.
          </note>
          <note>
            IUC är tänkt att fungera som en obyråkratisk länk mellan staten
            och de enskilda småföretagen.
          </note>
          <note>
            Den pågående försöksverksamheten vid IUC
          </note>
          <note>
            sträcker över hela treårsperioden 1997-1999. Det innebär att
            försöksverksamheten kommer att fortsätta i oförändrad omfattning
            under 1999.
          </note>
          <note>
            Vid starttillfället ingick följande orter i försöksverksamheten:
            Malmö, Olofström, Gnosjö, Mariestad, Finspång, Arvika, Borlänge,
            Sandviken och
          </note>
          <note>
            Skellefteå. Fr.o.m. 1998 utökades den med ytterligare två orter:
            Kalmar och Karlskoga. Inom ramen för den pågående försöksverksamheten
            har det alltså redan skett en viss geografisk utökning av verksamheten.
          </note>
          <note>
            Härutöver har NUTEK under 1997 och 1998 beviljat planeringsbidrag
            till ytterligare orter som önskat undersöka förutsättningarna
            att starta liknande IUC
          </note>
          <note>
            som de i försöksverksamheten. NUTEK har dessutom lämnat planeringsbidrag
            för att i samarbete med bl.a.
          </note>
          <note>
            Skogs- och Träfacken undersöka förutsättningarna att applicera
            IUC-konceptet just på träsektorn.
          </note>
          <note>
            NUTEK har under senhösten 1998 påbörjat en omfattande utvärdering
            av försöksverksamheten.
          </note>
          <note>
            Utvärderingen har nyligen inlämnats till regeringen och är för
            närvarande föremål för analys.
          </note>
          <note>
            Efter den här analysen kommer regeringen i vårpropositionen att
            närmare redovisa regeringens syn på en eventuell fortsättning
            av IUC:s verksamhet efter försöksperiodens slut, alltså fr.o.m.
            år 2000.
          </note>
          <note type="speaker">
            Anf. 121 MARIA LARSSON (kd):
          </note>
          <note>
            Herr talman! Jag vill tacka Mona Sahlin för svaret. Det är positivt
            att medlen kvarstår under 1999.
          </note>
          <note>
            Men vad framtiden har i sitt sköte, det står skrivet i stjärnorna.
          </note>
          <note>
            I den proposition som lades fram 1995/96 står det:
          </note>
          <note>
            "Det krävs särskilda åtgärder för att främja tillväxten inom
            de små och medelstora företagen. Erfarenheterna har visat att
            dessa företags betalningsförmåga i allmänhet är alltför begränsad
            för utvecklingsinsatser av aktuellt slag." IUC fick i uppgift
            att utveckla produkter, teknik och kompetens.
          </note>
          <note>
            Det finns ett par forskare i Sverige som heter
          </note>
          <note>
            Christian Berggren och Göran Brulin. De pekar i dag på bristen
            på regionalt förankrade företagsnät. De menar att företag har
            allt att vinna på att lära sig att odla tillit och samarbete,
            på att odla projekt i samverkan mellan företag.
          </note>
          <note>
            Försöksverksamhet på det här området som genomförts av vissa
            IUC har visat att ett sådant samspel faktiskt kan etableras, även
            om mekanismerna inte är entydiga för hur det här fungerar. Dessutom
            kan det vara lite svårt att urskilja dem. Men kanske är det så
            att i sinom tid kan den här genuina Gnosjöandan bli identifierbar
            och möjlig att generalisera och därmed också möjlig att förflytta
            till andra regioner.
          </note>
          <note>
            IUC i Gnosjö är det som jag bäst känner, och jag ser att även
            där svarar verksamheten mot ett väldigt stort behov hos näringslivet.
            Därom vittnar det lokala ägandet där 72 företag, lokalt förankrade,
            har gått in som aktieägare. Man kan säga att Gnosjöandan i dag
            hämtar näring ur IUC.
          </note>
          <note>
            Under de två år som man hittills varit i gång har man medverkat
            till att 94 nya stadigvarande jobb etablerats inom länet. Man
            har medverkat till att starta två helt nya företag. Man har dotterbolagsbildningar
            på gång, ett polymercentrum och ett skärteknikcentrum. Också andra
            spännande projekt är på gång där man i ett underleverantörsperspektiv
            lär sig att jaga i flock när det gäller nya marknader.
          </note>
          <note>
            En alldeles färsk utvärdering har gjorts på uppdrag av NUTEK,
            men av fristående utvärderingsinstitut. Det är den utvärdering
            som statsrådet hänvisar till och som hon säger just nu är föremål
            för en analys på departementet. Jag har läst utvärderingen och
            har hunnit analysera den. Den kom den 12 januari. Jag menar att
            slutsatsen är ganska entydig: att IUC är på rätt väg, att man
            har skapat en kompetens och ett arbetssätt som borgar för att
            det finns goda förutsättningar att bli betydelsefulla aktörer
            inom det näringspolitiska området. Det regionala näringslivet
            indikerar tydligt detta i de enkäter som har besvarats - man har
            ett stort förtroende för de industriella utvecklingscentrumen,
            dock med något undantag.
          </note>
          <note>
            I min interpellation efterlyser jag en långsiktighet i tänkandet.
            Jag vet att förslaget när IUC-tanken första gången planterades
            egentligen var att det skulle vara en satsning med statligt stöd
            på tio år. Sedan minskade tiden till sex år men det bidde tre
            år. IUC
          </note>
          <note>
            har under den här tiden fått 180 miljoner kronor att fördela
            över tre år och på nio IUC, som sedan blivit elva.
          </note>
          <note>
            De IUC som har skött sig kommer förmodligen att vara självbärande
            inom några få år då de produkter som man varit med om att utveckla
            finns ute på marknaden och genererar tillbaka pengar i form av
            royalties. Men tre år är en mycket kort tid för att skapa lönsamhet.
            Tiden för statliga pengar till produktutveckling menar jag borde
            förlängas med ytterligare tre år.
          </note>
          <note>
            Är statsrådet beredd att medverka till en fortsättning och en
            utvidgning? Statsrådet hänvisar till kommande analyser. Men jag
            vet att statsrådet också har haft tillgång till rätt mycket information,
            både muntlig och skriftlig, så någon form av ställningstagande
            måste ha gjorts. Jag inser att det är många som skall tycka och
            tänka kring det här. Men vad är statsrådets uppfattning rent generellt?
            Utgör IUC en tillväxtfaktor i svenskt näringsliv? Är statsrådet
            positiv till IUC som företeelse?
          </note>
          <note type="speaker">
            Anf. 122 Statsrådet MONA SAHLIN (s):
          </note>
          <note>
            Herr talman! Maria Larsson säger beträffande framtiden för IUC
            att det är något som står skrivet i stjärnorna; det vet jag inte
            precis. Däremot skall det förhoppningsvis stå skrivet i vårpropositionen.
          </note>
          <note>
            Utvärderingen kom, som Maria Larsson sade, in den 12 januari.
            Jag tar nog analysen på lite större allvar än att jag bara några
            få dagar senare är beredd att komma med det mycket viktiga beskedet
            om hur vi ser på IUC. Det här skall nämligen också sättas in i
            ett större sammanhang, för här har man prövat många olika sätt
            att knyta samman de centrala stödinsatserna med den lokala näringsverksamheten.
            Vårt departement har flera gånger aviserat att vi gärna vill se
            en översyn av alla de här olika stödformerna, just för att underlätta
            för tillväxten i de små företagen. Dessutom gäller det tillgängligheten
            och informationen i fråga om det som näringspolitiken i stort
            har.
          </note>
          <note>
            Jag vill därför endast hänvisa till det svar som jag har gett.
            Just därför att jag tar frågan på stort allvar tänker jag inte
            hasta ur mig ett besked nu, utan det skall komma i lugn och ordning
            och förhoppningsvis på ett bra sätt i vårpropositionen.
          </note>
          <note type="speaker">
            Anf. 123 MARIA LARSSON (kd):
          </note>
          <note>
            Herr talman! Jag tackar för löftet om att detta inte blir bortglömt
            i vårpropositionen. Jag ser fram emot den och längtar verkligen
            efter den.
          </note>
          <note>
            Nu är det ju så att många nya orter står i kö för att få till
            stånd IUC. Det gäller då östra Värmland, Borås, området Katrineholm-Vingåker-Flen,
            Mönsterås,
          </note>
          <note>
            Skultuna, Mälardalen och Varberg. Förstudier har också gjorts
            t.ex. i fyra Norrbottenskommuner, i
          </note>
          <note>
            Skövde, i Järfälla, i Örnsköldsvik och på Gotland.
          </note>
          <note>
            Raden av orter är lång. Detta är positivt och det visar på ett
            intresse och på en tilltro till det här sättet att arbeta. Men
            framför allt visar det på ett behov av hjälp med produkt- och
            kompetensutveckling hos de små företagen.
          </note>
          <note>
            För dem som varit med under den här treårsperioden återstår dock
            ännu en tid innan de kan bli självförsörjande. Därför menar jag
            att tre år är en orimligt kort tid. Inkubationstiden för många
            projekt är ju betydligt längre än så. Jag tror att det är väsentligt
            för deras framtida utvecklingspotential och också för deras överlevnad
            att de kan få ytterligare några år med statligt stöd som insats
            i produktutvecklingen.
          </note>
          <note>
            Jag hyser farhågor för att det med nya pengar i vårpropositionen
            kan bli som det blev när ytterligare två IUC kom till. De skulle
            inlemmas i samma antal pengar så att säga. Det blev inget tillskott
            av pengar, utan det blev fler som skulle dela på pengarna.
          </note>
          <note>
            Dessutom kan jag känna en ängslan för att de nya pengarna kanske
            bara kommer de nya satsningarna till del - de nya IUC som står
            på tur och som man vill skall komma till stånd och skall få börja
            med sin verksamhet - medan de som varit etablerade ett tag blir
            utan pengar. Det vore väldigt intressant om Mona
          </note>
          <note>
            Sahlin kunde ange en inriktning för hur det är tänkt i det avseendet.
          </note>
          <note>
            Man kan tycka att de 180 miljoner kronorna är ganska små smulor
            fördelade över tre år och på elva
          </note>
          <note>
            IUC. Men jag tycker att de här siffrorna kan jämföras med vad
            som aviserats att NUTEK skulle få i form av
          </note>
          <note>
            100 miljoner kronor om året i tio år. Det är särskilda teknikmäklare
            som skulle länka ihop nya tekniktjänster med företag. Det låter
            gott och vällovligt, men det är att bygga en ny organisation.
            NUTEK:s
          </note>
          <note>
            100-miljonerssatsning per år skulle göra större nytta om pengarna
            sattes in i redan befintliga nätverksstrukturer som finns på en
            del orter i form av IUC.
          </note>
          <note>
            Min förhoppning är att man knyter ihop NUTEK:s och IUC:s ambitioner
            och tillför medel som sätts in i redan befintliga nätverksstrukturer.
            Därmed sparar man arbete, och en ny organisation kan etablera
            sig med den tid som det tar.
          </note>
          <note>
            Är statsrådet överens med mig om att tre år är en för kort tid
            för att få en verksamhet som kan stå på egna ben också när det
            gäller IUC? Är mina farhågor beträffande finansieringen, att det
            enbart är nya projekt som kan komma till stånd, rättmätiga? Finns
            det något berättigande för mig att ha sådana farhågor?
          </note>
          <note type="speaker">
            Anf. 124 Statsrådet MONA SAHLIN (s):
          </note>
          <note>
            Herr talman! Med risk för att låta tjatig varken kan eller vill
            jag svara på de frågorna eftersom, som jag har sagt, vi bereder
            frågan. Det kommer besked i vårpropositionen. Vi får återkomma
            till diskussionen därefter.
          </note>
          <note type="speaker">
            Anf. 125 MARIA LARSSON (kd):
          </note>
          <note>
            Herr talman! Det är svårt att få några besked från
          </note>
          <note>
            Näringsdepartementet. Man skjuter gärna förslag och beslut framför
            sig.
          </note>
          <note>
            Jag tycker att det är positivt att det finns så många idéer i
            vårt land. Vi har en stor kreativitet att tillvarata. Tyvärr blir
            få utvecklade i brist på kapital och tid.
          </note>
          <note>
            En ny produkt kan betyda en räddning för ett mindre företag och
            dessutom en stärkt konkurrenskraft. Här har IUC en roll att fylla
            som handledare men också initialt som finansiär.
          </note>
          <note>
            Jag tycker att det är lite beklagligt att vi i dag på en direkt
            fråga inte kan få några som helst besked med anvisningar för de
            IUC som är i gång och som i dag lever i ett vakuum. Hur ser våra
            förutsättningar ut efter årsskiftet? I april kommer man kanske
            att veta något mer. Men i dag måste man lägga sin framtidsstrategi
            förbi nästa årsskifte. Jag tycker att det är ett anständighetskrav
            att man kan få besked i god tid.
          </note>
          <note>
            Det man tror på måste få tid. Visserligen kan man framstå som
            handlingskraftig om man igångsätter en mängd nya projekt, något
            som verkar ha varit en strategi för regeringen under hela föregående
            mandatperioden. Men en projektpolitik skapar sällan bestående
            resultat eller förnybara strukturer. Långsiktighet och uthållighet
            borde i stället vara kännetecken för en regeringspolitik som vill
            tillväxt.
          </note>
          <note>
            Jag hoppas att få se frukten av vår debatt i vårpropositionen.
            Jag får väl nöja mig med det i dag. Tack!
          </note>
          <note type="speaker">
            Anf. 126 Statsrådet MONA SAHLIN (s):
          </note>
          <note>
            Herr talman! Får jag peka lite syrligt på att just därför att
            det är så viktigt att ge långsiktiga besked har regeringen haft
            den här rapporten i 16 dagar. Jag vet inte om Maria Larsson tycker
            att det vore ansvarsfullt att redan i dag komma med ett omdöme
            som är så viktigt för alla dessa företag, som hon själv nu har
            sagt i åtskilliga inlägg. Det är just av omsorg om det långsiktiga
            som det här skall hanteras lite mera ansvarsfullt.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1998/99:53 om småföretag inom den
            hemnära tjänstesektorn
          </note>
          <note type="speaker">
            Anf. 127 Statsrådet MONA SAHLIN (s):
          </note>
          <note>
            Herr talman! Marietta de Pourbaix-Lundin har frågat mig om jag
            avser att inom en snar framtid lägga fram förslag som kan underlätta
            för människor att starta egna småföretag inom den hemnära tjänstesektorn
            och om jag avser att vidta åtgärder för att fler människor skall
            kunna uppleva det hedersamt och av samhället accepterat att vilja
            starta företag och arbeta inom den hemnära tjänstesektorn.
          </note>
          <note>
            Låt mig börja med att säga att regeringen i slutet av 1998 presenterade
            ett program med konkreta åtgärder för att underlätta och förenkla
            för småföretagen. Programmet skall ses som ett första steg mot
            förstärkta insatser för regelförenkling och för att stimulera
            människor till att starta och driva företag och framför allt våga
            växa som företagare.
          </note>
          <note>
            Programmet omfattade åtgärder för att bl.a. förbättra förutsättningar
            för effektivare konsekvensanalyser av reglers effekter för små
            företag hos myndigheter, i utredningsväsendet och inom Regeringskansliet,
            förenkla företagens uppgiftslämnande till myndigheter, bättre
            service och information från myndigheter, kortare handläggningstider
            och klarare spelregler mellan kommuner, landsting och småföretag.
          </note>
          <note>
            Den utbredda svartproduktionen av tjänster som riktas till hushållen
            skapar osund konkurrens och hindrar företag från att etablera
            sig och bedriva vit verksamhet inom denna sektor. Löntagare tvingas
            eller lockas också till svartarbete utan tillgång till det sociala
            skyddsnät och andra förmåner som en vit anställning innebär.
          </note>
          <note>
            En av orsakerna till den utbredda svarta produktionen inom den
            hushållsnära tjänstesektorn är att arbete som utförs i hemmet
            inte kan beskattas, medan arbete i näringsliv och offentlig sektor
            beskattas.
          </note>
          <note>
            Detta skapar drivkrafter för att utföra produktion och tjänster
            i hemmet, även i de fall företag är betydligt effektivare. Konsumenterna
            köper färre tjänster än vad som är samhällsekonomiskt optimalt,
            och det uppstår ett stort utrymme för en svart sektor. Den typen
            av tjänster som riktar sig till hushåll kan ofta också utföras
            av hushållet självt. Av denna anledning blir möjligheterna för
            privata aktörer att konkurrera om tjänsterna än mindre.
          </note>
          <note>
            Det är angeläget att höja statusen hos låglöneyrken och då även
            inom den hushållsnära tjänstesektorn. Debatten kring dessa frågor
            har en tendens att fastna i gamla värderingar och gamla föreställningar
            om ett pigsamhälle långt tillbaka i historien. Det är dags att
            lyfta debatten och diskutera vilka ändringar som är lämpliga för
            att höja statusen på arbete med tjänster riktade till hushållen
            och för att stimulera till ökat företagande och ökad sysselsättning
            inom denna sektor.
          </note>
          <note>
            Vad gäller de frågor som rör skattelagstiftningen kommer flera
            frågor, som har anknytning till de problem som tas upp i interpellationen,
            att behandlas i de pågående skattesamtalen mellan partierna.
          </note>
          <note type="speaker">
            Anf. 128 MARIETTA DE POURBAIX-LUNDIN (m):
          </note>
          <note>
            Herr talman! Jag får tacka för svaret. Det positiva i svaret
            är att statsrådet har identifierat problemen.
          </note>
          <note>
            Dem hade jag i och för sig redan beskrivit i min interpellation.
            Det jag saknar är konkreta förslag, och jag får fortfarande inget
            grepp om var regeringen egentligen står i frågan om hushållsnära
            tjänster.
          </note>
          <note>
            Det har gått två månader sedan jag lade fram interpellationen.
            Det har gått ganska lång tid, och under tiden har propositionslistan
            kommit som visar vad regeringen skall lägga fram för förslag till
            riksdagen.
          </note>
          <note>
            Jag läste med iver i den. Tyvärr hittar jag inte mycket.
          </note>
          <note>
            Det var nästan som jag skulle ta till det knep man hade när man
            var barn, att det var skrivet med osynligt bläck, att det skulle
            ändå finnas någonting som handlade om tillväxten, småföretagen
            och de hushållsnära tjänsterna. Men det fanns alltså ingenting.
          </note>
          <note>
            Jag skrev interpellationen av flera skäl, och de skälen kvarstår.
            Arbetslösheten är fortfarande hög.
          </note>
          <note>
            Det är problem med att det är väldigt mycket svartjobb, med alla
            de problem som det innebär för dem som utför jobben och som vi
            är medvetna om båda två. Man ställs t.ex. helt utanför trygghetssystemet.
          </note>
          <note>
            Jag tycker att man måste göra någonting åt småföretagens villkor.
            Också försöker jag få ett grepp om vilken syn regeringen har i
            denna fråga. Inget av det får jag.
          </note>
          <note>
            Som jag sade har Mona Sahlin mycket riktigt pekat på problemen
            men inte dragit några slutsatser. Det första svar jag får är att
            regeringen precis före jul lagt fram ett program med ett antal
            punkter för småföretagarna. Men vad har blivit av det? Det hjälper
            inte att man lägger fram ett program, det måste komma något konkret
            till oss i riksdagen så att vi kan fatta beslut om det. Det tangerar
            tanken. Bara jag tar upp detta.
          </note>
          <note>
            Sedan pekar statsrådet på att det blir en osund konkurrens inom
            denna sektor eftersom det finns så mycket svartjobb. Vad skall
            man dra för slutsats av det? Det dras ingen slutsats. Jag kan
            dra slutsatsen, och det har en del utredningar också gjort, att
            det naturligtvis beror på att skatten är så hög. Det är därför
            det är så mycket svartjobb. Jag vill ta bara ett exempel. När
            statsministerkandidaten Jan Nygren ville ha en hushållerska behövde
            han 39 000 kr extra för att betala ut en lön efter skatt på 7
            000 kr till sin hushållerska. 39 000 kr ger 7 000 kr för den som
            utför jobbet. Det säger en del om vilka problem vi har i
          </note>
          <note>
            Sverige.
          </note>
          <note>
            Det har gjorts en hel del undersökningar om varför folk jobbar
            svart. Det finns ett skäl som dominerar över alla andra skäl och
            det är skatten. 76 % av de tillfrågade anger att det är skatten
            som är problemet.
          </note>
          <note>
            Visst kan man utföra jobbet själv. Men folk efterfrågar dessa
            tjänster. De vill få dem utförda proffsigt.
          </note>
          <note>
            EU-projektet Humlan visar att det finns en efterfrågan, bara
            priset är rätt. Det var barnfamiljer och äldre som efterfrågade
            sådana tjänster.
          </note>
          <note>
            Jag har fortfarande en fråga som jag inte får svar på i interpellationssvaret.
            Vad är regeringens syn när det gäller hushållsnära tjänster?
          </note>
          <note>
            Politik är inte bara att vilja. Jag förstår att Mona
          </note>
          <note>
            Sahlin vill väldigt mycket. Det finns många positiva uttalanden
            och också många negativa uttalanden, inte från statsrådet utan
            från andra statsråd. Därför är det så svårt få något grepp om
            vad regeringen egentligen vill göra. Statsrådet kan ju ändå göra
            något. Jag kan bara lägga fram förslag. Vad vill och vad kan regeringen
            göra? Vad kommer regeringen att göra och när tänker man i så fall
            göra det?
          </note>
          <note type="speaker">
            Anf. 129 Statsrådet MONA SAHLIN (s):
          </note>
          <note>
            Herr talman! Jag vill börja med ett påpekande.
          </note>
          <note>
            Marietta de Pourbaix-Lundin säger att det inte finns något i
            propositionslistan som handlar om tillväxt.
          </note>
          <note>
            Jag vill betona att det finns något som heter vårbudgeten. Jag
            lovar att det där kommer att handla om tillväxt, inte bara i ord
            utan också i handling.
          </note>
          <note>
            Sedan säger interpellanten att det program som vi lade fram i
            december, som gick ut på att bocka av det som Småföretagsdelegationen
            föreslog, inte var konkret bara därför att det inte hade kommit
            till riksdagen. Jag vill understryka att det finns många förslag
            om förenklingar för småföretagen som går att genomföra direkt
            av ett departement eller en departementschef och i konkreta uppdrag
            till myndigheter.
          </note>
          <note>
            Det var ett sådant program som lades fram i december, och det
            kommer mera på detta område i vårbudgeten. Det är ett, om inte
            ett evigt så i alla fall ett långsiktigt projekt att förändra
            attityder till småföretagande hos myndigheter, i Regeringskansliet
            och i samhället i stort. Jag lägger mycket stor vikt vid det arbetet.
          </note>
          <note>
            När det gäller de hushållsnära tjänsterna har jag försökt att
            väcka en debatt om själva innebörden av tjäntesektorn. Jag är
            övertygad om att det inte bara -
          </note>
          <note>
            även om vi skall återkomma till det - är en frågeställning som
            berör skatteförändringar eller regelförändringar. Det är också
            en attitydfråga. Jag har på ett aktivt sätt velat medverka till
            att bryta den snedföreställning och nedvärdering som finns av
            dessa tjänster, och det är inte oviktigt. Om skatten vore det
            enda problemet skulle den enda lösningen i så fall vara att fastställa
            skatten till noll, eftersom den svarta sektorn alltid kommer att
            vara billigare än den vita.
          </note>
          <note>
            Det gäller att skaffa sig en helhetssyn på hur de hushållsnära
            tjänsterna kan ingå i strategin för att få tjänstesektorn att
            växa. Som interpellanten säkert vet är ju tjänstesektorn den sektor
            som växer snabbast redan i dag, men det handlar om en annan typ
            av tjänster än dem som vi nu diskuterar.
          </note>
          <note>
            Jag gör alltså mitt för att försöka att få detta att bli en viktig
            del i strategin.
          </note>
          <note type="speaker">
            Anf. 130 MARIETTA DE POURBAIX-LUNDIN (m):
          </note>
          <note>
            Herr talman! Det var bra att frågan om attityderna kom upp. I
            svaret står det att det är dags att lyfta debatten. Då kan jag
            bara konstatera att det behövs någon form av intern självkritik
            inom socialdemokraterna. Vi andra - moderater, folkpartister och
            kristdemokrater - har för länge sedan lyft debatten.
          </note>
          <note>
            Jag vet aldrig att vi över huvud taget har fört debatten på den
            låga nivån och talat om pigor, det har vi aldrig gjort. Vi har
            lagt fram konkreta förslag som alltid har blivit avslagna.
          </note>
          <note>
            Vi får beskedet att vi skall vänta och vänta, och nu skall det
            komma förslag i vårpropositionen. Vi har väntat på ganska många
            vårpropositioner och tilläggsbudgetar för att få förslag om tillväxt,
            men nu kommer de. Okej, jag tror på det. Det kommer förslag i
            vårpropositionen, helt klart. Och då skall dessa förslag lösa
            alltihop. Jag måste säga att jag är lite ironisk. Jag tror inte
            riktigt att det är så enkelt. Vad är det som tar emot inom regeringen
            för att göra något åt denna sektor?
          </note>
          <note>
            Det finns svartjobb inom många sektorer och inte bara inom den
            sektor som jag talar om. Riksrevisionsverket har gjort en undersökning
            om svartjobb, och där säger man att det är just inom de hushållsnära
            tjänsterna som svartjobben är helt dominerande. Det framgår också
            av denna undersökning att det beror på skatten. Då kan man inte
            blunda för detta.
          </note>
          <note>
            Det antyds också i svaret att det pågår diskussioner om detta
            med skatterna i skattesamtalen. Ja, det gör det. Vi tar upp den
            frågan. Men vad tycker socialdemokraterna? Om man skall föra diskussion
            och förhandla i skattesamtal måste man ju veta vad man själv vill.
            Vi har alla svårt att få något grepp om vad socialdemokraterna
            vill. Vad tycker socialdemokraterna i den här frågan?
          </note>
          <note>
            I dagens DN kan man läsa att finansministern är väldigt kallsinnig
            till att göra någonting åt de hushållsnära tjänsterna. Det är
            alltså många dubbla budskap.
          </note>
          <note>
            Jag betvivlar inte Mona Sahlins vilja att göra något. Hon har
            gjort många positiva uttalanden som skulle kunna vara mina egna
            om hur viktigt det är att göra något för denna sektor. Men det
            handlar inte bara om vilja. Man måste också kunna göra något.
          </note>
          <note>
            Mona Sahlin kan göra någonting. Det gäller nu bara att övertyga
            de andra inom regeringen. Inom denna sektor finns det möjlighet
            för väldigt många som är arbetslösa, och vi har fortfarande stor
            arbetslöshet inom tjänstesektorn även om det är många som har
            börjat att jobba där.
          </note>
          <note>
            Det finns t.ex. många ungdomar och många som kommer från andra
            länder. Detta är ett bra sätt att få in en fot på arbetsmarknaden.
            EU-projektet i Kungälv visar också att det var väldigt många av
            dem som var arbetslösa som var beredda att jobba i denna sektor.
          </note>
          <note>
            Och då behövs det en attitydförändring.
          </note>
          <note>
            Men kom inte och säg att det är vi som har försökt att hålla
            nere debatten. Vi har hela tiden försökt att lyfta den. Det är
            ingen skillnad om man städar mitt rum här i riksdagen eller om
            man skulle städa hemma hos mig eller hos Mona Sahlin. Det är inte
            heller någon skillnad om man krattar löv utanför Rosenbad eller
            i min trädgård. Det är ju lika mycket värt. Men detta arbete har
            blivit nedvärderat i debatten, men inte av oss utan mest av Mona
            Sahlins egna partikamrater.
          </note>
          <note>
            Det är bra att debatten nu lyfts. Men svaret på min fråga var
            att det skulle komma förslag i vårpropositionen. Vad är det som
            kommer i vårpropositionen?
          </note>
          <note>
            Kommer det någonting som gör det lättare att köpa dessa tjänster
            och utföra dem vitt, för det är ju det som det handlar om.
          </note>
          <note type="speaker">
            Anf. 131 Statsrådet MONA SAHLIN (s):
          </note>
          <note>
            Herr talman! Det är intressant när Marietta de
          </note>
          <note>
            Pourbaix-Lundin säger att de borgerliga partierna i åratal har
            haft denna uppfattning, varit överens om den och drivit den. Men
            jag såg inte ett enda förslag till riksdagen under de tre år som
            ni hade majoritet, som handlade om att man skulle underlätta för
            de hushållsnära tjänsterna. Det är lätt att prata om hushållsnära
            tjänster, men hur definierar man dem? Vilken metod vill man använda
            om man skall stimulera dem?
          </note>
          <note>
            Det finns och har funnits väldigt många förslag, också bland
            de borgerliga partierna. Skall man subventionera skattesidan för
            de individer som nyttjar tjänsten? Skall man stimulera de företag
            som jobbar inom denna bransch? Och hur gör man avgränsningen?
          </note>
          <note>
            I vårpropositionen kommer det att presenteras en tillväxtpolitik.
            Sedan diskuterar vi vilket utrymme det finns för skatteförändringar.
            Vilka förändringar är viktigast för tillväxten? Och hur prioriterar
            vi bland dem? Det är riktigt att den här frågan dyker upp från
            många av de borgerliga partierna vid skattesamtalen.
          </note>
          <note>
            Men ni tar ju upp precis allting, men det finns inte alltid en
            tanke om att det skall finansieras, att det skall ha en fördelningsprofil
            och att man måste prioritera. Detta måste emellertid regeringen
            ta hänsyn till, och det kommer vi också att göra.
          </note>
          <note>
            I vilken mån vårpropositionen kommer att innehålla förslag om
            detta vet jag inte. Skattesamtalen håller på mycket längre än
            till våren. Men det är viktigt att det görs en prioritering som
            handlar om vad som nu är väsentligast för att få i gång tillväxten
            och för att i socialdemokratisk anda ansvarsfullt använda eventuellt
            utrymme för de skattesänkningar som kan finansieras och som är
            väsentligast för tillväxten.
          </note>
          <note>
            Men jag vill återigen betona att när det gäller analysen av hur
            väsentlig denna sektor är och hur nedvärderade dessa yrken ofta
            är i debatten håller jag med Marietta de Pourbaix-Lundin.
          </note>
          <note type="speaker">
            Anf. 132 MARIETTA DE POURBAIX-LUNDIN (m):
          </note>
          <note>
            Fru talman! Vi moderater, Folkpartiet och kd har tillsammans
            lagt fram ett konkret förslag. Vi är beredda att diskutera. Vi
            säger inte att det behöver bli så som vi har föreslagit, men vi
            har ändå satt ned foten någonstans. Det är det som jag upplever
            att regeringen inte har gjort, inte samfällt i alla fall. Några
            ministrar säger något och en annan minister säger något helt annat.
            Det är därför vi aldrig får något grepp på detta.
          </note>
          <note>
            Det måste vara svårt att diskutera och förhandla med någon annan
            om man inte själv vet vad man tycker, men det är ert problem.
          </note>
          <note>
            När det gäller om det finns ekonomiskt utrymme för detta, kan
            man fråga: Vad är alternativet? Många är ju arbetslösa, och det
            är inte heller gratis. Det kostar ju också pengar.
          </note>
          <note>
            De förslag som vi har lagt fram är finansierade, och de har med
            arbetsmarknadspolitiska åtgärder att göra. Man får ta pengarna
            därifrån inledningsvis, för vi tror ändå att det kommer att löna
            sig i det långa loppet. Vi har finansierat vårt förslag och har
            inte byggt upp några luftslott över huvud taget.
          </note>
          <note>
            Jag har fått ett besked, att det kommer något om tillväxt i vårpropositionen.
            När det gäller de hushållsnära tjänsterna kommer det inte någonting
            ännu, vilket jag tycker är beklagligt. Detta skulle ju vara en
            del i tillväxten och i att faktiskt få ned arbetslösheten.
          </note>
          <note>
            En del av den attitydförändring som vi båda är överens om behövs
            skulle ju vara att visa att detta är okej, att det är jättebra
            att jobba med dessa uppgifter. Det skulle kunna underlätta även
            på en del andra områden om vi fick till denna attitydförändring.
          </note>
          <note>
            Man kan ju fråga varför vi har ROT-avdragen.
          </note>
          <note>
            Varför har vi haft dem? Som kvinna kan jag tycka att det är fruktansvärt
            orättvist, för det handlar nästan bara om de typiskt manliga jobben.
            Det som jag utför, att putsa fönster, behöver man inte göra någonting
            åt.
          </note>
          <note>
            Men för att sätta in fönster finns det ett ROT-avdrag.
          </note>
          <note>
            Jag måste avsluta med att säga att jag tycker att det är lite
            som att klippa grisen; det är mycket skrik och lite ull från regeringens
            sida.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1998/99:81 om familjepolitiken
          </note>
          <note>
            Anf. 133 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Camilla Dahlin-Andersson har frågat socialminister
            Lars Engqvist om han har för avsikt att utreda hennes idé om ett
            s.k. familjekonto för att ge föräldrar ökade möjligheter att vara
            tillsammans med sina barn när barnen är lite äldre. Arbetet inom
            regeringen är fördelat så att det är jag som skall svara på interpellationen.
          </note>
          <note>
            Målet med familjepolitiken är att barnens behov och rättigheter
            skall ställas i främsta rummet. Familjepolitiken har inriktats
            på att stödja barnfamiljerna ekonomiskt, främst via ett barnbidrag
            lika för alla, men även genom bostadsbidrag till barnfamiljer
            med låga inkomster och stor försörjningsbörda. Föräldraförsäkringen
            ger föräldrar en verklig möjlighet att kombinera förvärvsarbete
            med föräldraskap. Familjepolitiken skall också underlätta för
            föräldrar att välja den omsorg för barnen och den arbetsfördelning
            som passar dem och barnen bäst.
          </note>
          <note>
            Den svenska föräldraförsäkringen är unik i världen. Den sätter
            barnet i centrum och har genom sin flexibilitet givit familjer
            med mycket olika villkor möjligheter till tid med barnen efter
            vars och ens behov. Föräldrapenningen kan användas till dess att
            barnet fyller åtta år eller avslutar sitt första skolår.
          </note>
          <note>
            Föräldraförsäkringen ger föräldrar en verklighet möjlighet att
            kombinera föräldraskap med arbete utanför hemmet. Föräldraförsäkringen
            utgår från att båda föräldrarna tar ansvar för barnen och präglas
            i stor utsträckning av regeringens jämställdhetsperspektiv.
          </note>
          <note>
            Vi har dessutom fr.o.m. den 1 januari 1998 höjt ersättningsnivån
            i föräldraförsäkringen till 80 %, vilket ökar den ekonomiska tryggheten.
          </note>
          <note>
            Om varje familj får möjlighet att ordna omsorgsfrågan på det
            sätt den själv önskar skapas större trygghet för barn och föräldrar.
            Det innebär att det måste finnas barnomsorg utanför hemmet för
            dem som vill ha det. Detta är viktigt både för barnen och för
            föräldrarna. Kommunerna är skyldiga att tillhandahålla barnomsorg
            för barn i åldrarna ett till tolv år om det behövs med hänsyn
            till föräldrarnas förvärvsarbete, studier eller barnets eget behov.
          </note>
          <note>
            En solidariskt finansierad välfärd förutsätter ett gemensamt
            ansvar. I Sverige har vi valt att utforma familjepolitiken som
            ett gemensamt ansvar avsett att utjämna ekonomiska skillnader
            mellan familjer med och utan barn, samt över livscykeln. Ett familjekonto/barnkonto
            ökar inte barnfamiljernas flexibilitet och valfrihet. Ett barnkonto
            är inte något reellt alternativ för familjer med låga inkomster
            och små marginaler.
          </note>
          <note>
            Få barnfamiljer kan göra så stora avsättningar som skulle krävas
            för att täcka inkomstbortfall. Det system som Camilla Dahlin-Andersson
            förordar skulle gynna de familjer som har mycket goda inkomster.
            Om de ekonomiska förutsättningarna fanns vore det ett bättre alternativ
            att bygga ut föräldrapenningen än att införa ett individuellt
            barnkonto. Det skulle dessutom komma betydligt fler till del.
          </note>
          <note>
            Nästan alla småbarnsmammor har ett arbete utanför hemmet. Andelen
            med heltidsarbete har ökat under 90-talet. Både män och kvinnor
            kan numera kombinera förvärvsarbete med föräldraskap. Redan i
            dag finns det möjlighet att deltidsarbeta till dess att barnet
            fyller åtta år. Dessutom tillkommer möjligheten att nyttja föräldrapenning
            på kvarts, halv eller hel ersättningsnivå, vilket gör det möjligt
            för föräldrar att få ekonomisk kompensation vid deltidsarbete.
          </note>
          <note>
            Den viktigaste förutsättningen för en god välfärd är statsfinanser
            i balans, och vi är där nu. Regeringens arbete för att sanera
            statens finanser har varit framgångsrikt. En stabil grund har
            lagts för en ekonomisk tillväxt under de närmaste åren. Möjligheten
            att nå målet att främja en god uppväxt för barn och ungdomar har
            därmed avsevärt förbättrats. Nivåerna för barnbidraget och föräldraförsäkringen
            har redan kunnat höjas, och vi planerar att ytterligare höja barnbidraget
            under mandatperioden.
          </note>
          <note>
            Av störst betydelse är att så många som möjligt har ett arbete.
            Detta ger i sin tur utrymme för ökade insatser inom framför allt
            skolan, vården och omsorgen, dvs. områden som i hög grad berör
            barn, ungdomar och deras familjer. Familjepolitiken inriktas på
            att skapa jämlika uppväxtvillkor för barn och att stödja föräldrarnas
            möjligheter att kombinera föräldraskap med förvärvsarbete eller
            studier.
          </note>
          <note>
            Då Camilla Dahlin-Andersson, som framställt interpellationen,
            anmält att hon var förhindrad att närvara vid sammanträdet medgav
            andre vice talmannen att Kerstin Heinemann fick delta i överläggningen
            i stället för interpellanten.
          </note>
          <note type="speaker">
            Anf. 134 KERSTIN HEINEMANN (fp):
          </note>
          <note>
            Fru talman! Camilla Dahlin-Andersson finns tyvärr inte längre
            kvar i riksdagen. Därför är det jag som tar emot svaret på hennes
            interpellation. Jag vill på hennes vägnar tacka för svaret.
          </note>
          <note>
            Statsrådets svar är i mycket en beskrivning av det stöd som ges
            till barnfamiljer här i Sverige. Vi är i stort sett överens om
            att detta stöd är viktigt och att det skall se ut ungefär som
            det gör. Vi tycker också att det är viktigt att föräldrar skall
            ha möjligheter att ordna omsorgen på det sätt som de själva har
            valt och att det skall finnas en barnomsorg utanför hemmet för
            dem som vill ha det.
          </note>
          <note>
            Problemet som tas upp i interpellationen är att föräldrar till
            lite äldre barn kan behöva mer tid för dem. Det ligger ibland
            en hel del i uttrycket: Små barn, små problem - stora barn, stora
            problem.
          </note>
          <note>
            Många ungdomar upplever i dag att de är lite vilsna. De kan vara
            i behov av väldigt mycket vuxenstöd, inte minst från föräldrarna.
            De ekonomiska möjligheterna att ta ledigt från arbetet eller att
            minska arbetstiden är för många mycket små efter det att barnen
            har blivit åtta år eller avslutat sitt första år i skolan.
          </note>
          <note>
            Detta förslag är en väg att gå. Jag tycker att det är viktigt
            att detta problem tas upp och att vi börjar diskutera hur vi eventuellt
            kan hjälpa föräldrarna att ta ansvaret som tonårsförälder. Man
            kan skall kunna vara hemma under en kortare tid för att ge det
            stöd som de äldre barnen kan behöva.
          </note>
          <note>
            Samhällets insatser har begränsats när det gäller det vuxenstöd
            som ungdomarna kan få genom skolan, skolhälsovården och kommunernas
            fritidsverksamhet.
          </note>
          <note>
            Det händer tyvärr alltför ofta att barn som känner sig vilsna
            råkar in i gäng som inte är så speciellt bra. Det handlar kanske
            ofta om att söka sig till lite äldre kompisar när man saknar vuxenkontakt.
            Det är därför som det går på det här viset.
          </note>
          <note>
            Därför tycker jag att det är viktigt att vi diskuterar lite olika
            idéer och förslag för att se om vi skulle kunna skapa möjlighet
            även för tonårsföräldrar att under en begränsad tid kunna ta det
            extra föräldraansvar som kan behövas i vissa situationer, när
            det kanske strular och barnen behöver lite extra stöd.
          </note>
          <note>
            Anf. 135 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag skulle egentligen bara vilja fråga om Kerstin
            Heinemann och Folkpartiet står bakom förslaget om barnkonto. Jag
            har nämligen aldrig stött på det tidigare. Jag undrar också om
            Kerstin Heinemann och Folkpartiet anser att ett sådant förslag
            skulle ge dessa ökade möjligheter för tonårsföräldrar.
          </note>
          <note type="speaker">
            Anf. 136 KERSTIN HEINEMANN (fp):
          </note>
          <note>
            Fru talman! Vi i Folkpartiet har inte tagit upp den här frågan
            i någon programpunkt. Det här är en idé från interpellanten, som
            bekymrar och intresserar sig för dessa frågor. Jag tycker att
            det är något som man i alla fall bör kunna diskutera.
          </note>
          <note>
            Jag är också medveten om att det inte är så alldeles lätt för
            alla småbarnsföräldrar att avsätta stora summor pengar. Men låt
            oss kanske betrakta den här interpellationen som en tanke vi bör
            ta till oss och fundera över. Hur kan vi hjälpa föräldrarna att
            ge sina tonåringar extra stöd? Om man nu inte gör exakt så här
            kanske vi kan hitta en annan väg.
          </note>
          <note>
            Anf. 137 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Då tolkar jag Kerstin Heinemanns svar som att det
            här är ett förslag som har kommit från interpellanten och inte
            från Folkpartiet och att
          </note>
          <note>
            Folkpartiet alltså inte står bakom den här utformningen.
          </note>
          <note>
            Men jag vill ändå också lägga fram en synpunkt på den problematik
            som Kerstin Heinemann har tagit upp, nämligen detta att ge också
            tonårsföräldrar ökade möjligheter att vara goda föräldrar och
            detta med vilket stöd vi från samhällets sida kan ge. Där kommer
            vi nu att fortsätta att bereda förslaget från Föräldrastödsutredningen.
            Vi kommer så småningom att förelägga riksdagen detta förslag.
          </note>
          <note type="speaker">
            Anf. 138 KERSTIN HEINEMANN (fp):
          </note>
          <note>
            Fru talman! Som jag sade tidigare har vi inte detta i något program.
            Det är mycket möjligt att vi fortsätter att diskutera idén som
            har kommit från interpellanten. Jag tycker också att det är bra
            om vi kan fortsätta att diskutera det här och om det kan komma
            förslag. Jag tror faktiskt, och där delar jag helt interpellantens
            uppfattning som jag förstår att det ligger en djup känsla bakom,
            att man bör kunna ge föräldrarna denna möjlighet att ta ett föräldraansvar
            som ibland kan vara lite utöver det vanliga i besvärliga situationer.
            Vi får väl vänta och se vad som eventuellt kommer längre fram.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1998/99:101 om vårdköerna och sjukförsäkringspengarna
          </note>
          <note>
            Anf. 139 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Bo Könberg har frågat socialministern dels om han
            står fast vid sina uttalanden om
          </note>
          <note>
            FINSAM, dels om det fortfarande är socialministerns och regeringens
            uppfattning att FINSAM inte skall utvidgas till att omfatta hela
            landet trots de belagda goda ekonomiska och mänskliga effekter
            som FIN-
          </note>
          <note>
            SAM-försöken innebar. Arbetet inom regeringen är så fördelat
            att det är jag som skall svara på frågan.
          </note>
          <note>
            Jag vill inledningsvis påminna Bo Könberg om att han tidigare
            debatterat samma fråga med mig den
          </note>
          <note>
            2 juni 1997 och den 25 september samma år med den tidigare socialministern
            Margot Wallström.
          </note>
          <note>
            Som Bo Könberg känner till lade regeringen i sin proposition
            1996/97:63 Samverkan, socialförsäkringens ersättningsnivåer, administration
            m.m. till riksdagen fram förslag om utformning av ett system med
            friare mål- och resultatstyrd användning av medel avsedda för
            olika samverkansformer och rehabilitering i syfte att uppnå samverkansvinster.
            I beredningen av regeringsförslaget ingick även den utvärdering
            som Bo Könberg hänvisar till, dvs. den gemensamma slutrapporten
            om lokal finansiell samordning mellan socialförsäkring och hälso-
            och sjukvård som lämnades av Riksförsäkringsverket och Socialstyrelsen.
          </note>
          <note>
            Med regeringens förslag skapas möjligheter till samverkan för
            samtliga aktörer som behöver samverka. Regeringens förslag inskränker
            sig således inte enbart till att samverkan skall kunna ske mellan
            försäkringskassan och landstinget. Regeringens förslag, vilket
            också riksdagen ställde sig bakom, har inneburit att bl.a. gemensamma
            verksamhets- och handlingsplaner har upprättats på central myndighets-
            och regionnivå liksom att program för gemensam utbildning kan
            utformas. Gemensam utbildning underlättar gemensam utveckling.
            Målet för de samverkande myndigheterna kan vara att inom en överblickbar
            framtid uppnå resultat i form av t.ex. kortare sjukskrivningstider.
          </note>
          <note>
            Av propositionen framgick vidare att en friare mål- och resultatstyrd
            användning av medel avsedda för olika samverkansformer utvecklas
            i syfte att uppnå samverkansvinster. De olika samverkansformerna
            ges en gemensam ram för åtgärder och insatser och de ekonomiska
            besluten fattas av respektive myndighet eller förvaltning.
          </note>
          <note>
            Efter att riksdagen beslutat om den ovan nämnda propositionen
            har försäkringskassorna tillförts särskilda medel bl.a. i syfte
            att förbättra samverkansformerna. Ändringarna gäller fr.o.m. den
            1 januari 1998.
          </note>
          <note>
            Den friare mål- och resultatstyrda användningen av medel avsedda
            för olika samverkansformer skall gemensamt utvärderas av Riksförsäkringsverket,
          </note>
          <note>
            Socialstyrelsen och Arbetsmarknadsstyrelsen.
          </note>
          <note>
            Vad gäller FINSAM-försöken är det inte självklart, som Bo Könberg
            hävdar, att denna försöksverksamhet går att generalisera över
            hela landet. Om man läser rapporten noga visar det sig att det
            finns en hel rad omständigheter som talar för att sådana generaliseringar
            inte är möjliga. Vidare framgår att metoden för att bestämma det
            ekonomiska resultatet av försöket inte skulle kunna användas i
            en situation där lagstiftningen omfattar hela landet.
          </note>
          <note>
            Även det faktum att FINSAM bedrivits som en försöksverksamhet
            har enligt rapporten haft betydelse för såväl sättet på vilket
            den genomfördes som dess effekter.
          </note>
          <note>
            Regeringen anser att de nya formerna för samverkan skall vara
            en del av ordinarie verksamhet. Genom att involvera personal på
            olika nivåer inom respektive myndighet eller organisation ges
            goda möjligheter att göra rehabiliteringen av människor effektiv
            genom den breddning av kompetens och resurser som samverkan ger.
          </note>
          <note>
            Regeringens förslag gick således betydligt längre än vad som
            skulle varit fallet om vi i stället endast hade förslagit att
            FINSAM-modellen skulle ha införts i hela landet.
          </note>
          <note>
            Regeringen är alltså av uppfattningen att förslagen i propositionen
            1996/97:63 är bättre ägnade att åstadkomma de effekter på vårdköer
            etc. som både Bo
          </note>
          <note>
            Könberg och jag är angelägna om att få till stånd.
          </note>
          <note type="speaker">
            Anf. 140 BO KÖNBERG (fp):
          </note>
          <note>
            Fru talman! Den fråga vi nu diskuterar hade jag egentligen ställt
            till socialministern i hans egenskap av sjukvårdsminister. Detta
            gjorde jag av två skäl.
          </note>
          <note>
            Det ena var att han vid ett besök i Västra Götalandsregionen
            hade uttalat sig om FINSAM på ett som jag uppfattade det negativt
            sätt. Därför tyckte jag att det var lämpligt att få en diskussion
            med honom om detta.
          </note>
          <note>
            Men det fanns också ett skäl till. I diskussionen om huruvida
            vi skall genomföra regeländringar som gör det möjligt att använda
            pengar från sjukförsäkringen i sjukvården är förstås fru statsrådet
            givare och sjukvårdsministern mottagare. Det vore intressant att
            någon gång från regeringens sida få höra den tänkta mottagaren
            tala om varför man inte vill ta emot pengar på det vis som vi
            föreslår i stället för att höra förklaringar från den som inte
            vill skicka i väg pengarna.
          </note>
          <note>
            Annars har jag förstås inget emot att debattera frågan med statsrådet
            Klingvall en gång till. Och jag tackar för påminnelsen om att
            vi har diskuterat den förut. Det var ingen nyhet för mig. Det
            beror ju på att vi tänker fortsätta att tjata om den här frågan
            antingen tills vi har fått goda argument mot vår ståndpunkt, vilket
            inte har skett hittills, eller tills vi har fått igenom det här.
          </note>
          <note>
            Vad gällde möjligheterna att använda en del medel från sjukförsäkringen
            i sjukvården, det som kom att kallas Dagmarpengarna, krävdes det
            tyvärr fem års tjat från liberalt håll i den här kammaren mot
            socialdemokratiska socialministrar. Min förhoppning är förstås,
            med tanke på de sjuka, att det skall gå snabbare den här gången.
          </note>
          <note>
            Bakgrunden till den här diskussionen är ju de stora problemen
            inom vården. Det är de långa sjukvårdsköerna, människor som väntar
            på operationer, människor som väntar på rehabilitering, hjälp
            med psykiatri eller vad det kan vara.
          </note>
          <note>
            I det senaste numret av Landstingsvärlden är rubriken nu efter
            ett valrörelsen: Väntetiderna ökar igen. Man konstaterar från
            det socialdemokratiskt styrda Landstingsförbundet att köerna har
            ökat från våren 1998 till hösten 1998. En ledande tjänsteman på
            förbundet säger att de vill ha tillbaka samma tillgänglighet som
            1994, det sista år då vi hade borgerlig regering. Då skulle det
            kosta fem miljarder kronor.
          </note>
          <note>
            Det är säkert inslag av förhandlingsbud i detta från
          </note>
          <note>
            Landstingsförbundets sida, men det är intressant att konstatera
            att man är så tydlig om att situationen nu är avsevärt sämre för
            de sjuka än den var 1994.
          </note>
          <note>
            Vi förde ju då fram idén om att man skulle kunna använda sjukförsäkringspengar,
            och det gjordes försök med detta. Dessa försök utvärderades, och
            de gav ett gott resultat. Många har kritiserat att man inte får
            fortsätta. I svaret förespråkar, kanske inte oväntat, statsrådet
            den s.k. FRISAM-modellen. Jag har några frågor omkring detta.
          </note>
          <note>
            Först gäller det att ni har sagt att ni vill vänta med att ta
            ställning till utvärderingen, jag tror t.o.m. att det s.k. SOCSAM
            skulle utvärderas, till år 2000. Gäller fortfarande detta eller
            är det skjutet framåt i tiden ytterligare? Det är den första frågan.
          </note>
          <note>
            Den andra gäller påståendet att det skulle vara svårt att utvärdera
            om man genomförde det i hela landet. Så sägs det i interpellationssvaret.
            Det är förstås sant i den meningen att man då inte har några jämförelsekommuner
            eller jämförelselän kvar inom landet. Men om man genomför det
            över hela landet så gör man det ju för att man tror att det är
            bara för hela landet. Eller avses någonting annat med den något
            kryptiska formuleringen svaret?
          </note>
          <note>
            Det tredje och sista är att svaret ju avslutas med att statsrådet
            förklarar att regeringen för sin del är av den uppfattningen att
            det s.k. FRISAM är bättre ägnat att åstadkomma minskningar av
            vårdköerna. Med tanke på att de ju bara har ökat under den tid
            då FRI-
          </note>
          <note>
            SAM har funnits undrar jag vilken erfarenhet som ligger bakom
            det påståendet.
          </note>
          <note>
            Anf. 141 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Bo Könberg och jag har ju debatterat den här frågan
            ett antal gånger. Det som jag undrar väldigt mycket över, Bo Könberg,
            är: Vad är det för fel som vi hittills har gjort när vi har utökat
            försöksverksamheten till att omfatta inte bara försäkringskassan
            och hälso- och sjukvården utan också länsarbetsnämnderna och socialtjänsten
            i kommunerna, som nu faktiskt på väldigt många håll i landet har
            gått in i en mycket fin samverkansprocess? Vad är det för fel
            på den? Om vi tittar på Socialstyrelsens rapport kan vi konstatera
            att väldigt mycket av det som vi ville åstadkomma med denna utökade
            samverkan pågår just nu över hela landet. Vi kan se att man framför
            allt samverkar på handläggarnivån. Vi kan också se i
          </note>
          <note>
            Socialstyrelsens rapport att man också samverkar med inriktning
            på just de människor som har riskerat och riskerar att hamna i
            gråzonen mellan de fyra myndigheterna. Det är grupper som främst
            har olika former av sammansatta problem.
          </note>
          <note>
            En annan sak som framkommer i denna rapport och som jag också
            tycker är viktig att lägga till är att det i detta sammanhang
            finns ett stort tryck underifrån att försöka hitta goda individuella
            lösningar för den enskilda personen men också naturligtvis att
            bättre utnyttja våra gemensamma resurser.
          </note>
          <note>
            Jag måste därför ställa en fråga till Bo Könberg:
          </note>
          <note>
            Vad är det för fel på att vi har påbörjat en mycket bredare samverkan
            och utifrån lokala behov? Detta handlar inte om att trycka på
            en modell över hela landet utan om att ta till vara människors
            kreativitet och människors förmåga att se möjligheter och inte
            hinder för att göra det bättre för de medmänniskor som behöver
            samhällets stöd och hjälp. Min utgångspunkt i denna diskussion
            är att få klart för mig vad
          </note>
          <note>
            Folkpartiet tycker att det är för fel på detta.
          </note>
          <note>
            Om vi går tillbaka och tittar på sjukvårdsköerna, som är ett
            mycket allvarligt problem och som regeringen inte har någon annan
            avsikt än att arbeta mycket seriöst för att minska, är det ju
            inte samma personer som vi talar om. De som står i sjukvårdsköerna
            är ofta de som är äldre som får vänta på sin höftoperation eller
            sin starroperation, det är inte sådana som skulle vara hjälpta
            av att sjukförsäkringen skulle träda in. Och det är i fråga om
            detta som min nästa fundering kommer in. Vad menar egentligen
            Folkpartiet? Skall vi inte ha en hälso- och sjukvård som ser till
            behov och inte till möjligheterna att finansiera människors operation
            med den sjukpenning som man har i sjukförsäkringen?
          </note>
          <note type="speaker">
            Anf. 142 BO KÖNBERG (fp):
          </note>
          <note>
            Fru talman! Det var, höll jag på att säga, som vanligt avsevärt
            fler frågor än svar i diskussionen med statsrådet Klingvall om
            hur vi skall ha det med relationen mellan sjukförsäkringen och
            sjukvården.
          </note>
          <note>
            Jag skall då skilja mig från statsrådet även på den punkten och
            försöka svara på frågorna först och sedan återkomma till de frågor
            som jag har ställt.
          </note>
          <note>
            Vad är det för fel med att inte FINSAM-försöken fick fortsätta
            och bli rikstäckande och att man i stället, enligt statsrådet,
            har infört en bättre modell där man har utökat möjligheterna?
          </note>
          <note>
            Svaret från vår sida är mycket enkelt. Det är inget fel att involvera
            fler i samverkan. Felet är att befogenheterna är så mycket mindre
            för de inblandade i
          </note>
          <note>
            FRISAM-försöken än vad de var i FINSAM-
          </note>
          <note>
            försöken. Och jag trodde att alla som har deltagit i denna debatt
            var överens om att det var på det viset.
          </note>
          <note>
            Men om det inte är på det viset är det ju utomordentligt viktigt
            att landets socialförsäkringsminister antingen nu här i kammaren
            eller på annat sätt bibringas den kunskapen, dvs. att det är skillnad
            i befogenhetsfördelningen i de socialdemokratiska s.k. FRISAM-
          </note>
          <note>
            försöken och i det som ingick i FINSAM. Och jag tror att jag
            mycket lätt kan få stöd på den punkten exempelvis om statsrådet
            talar med de verk som gjorde utvärderingen och som rimligen är
            de främsta experterna i landet på detta, nämligen Socialstyrelsen
            och Riksförsäkringsverket.
          </note>
          <note>
            Jag har också flera gånger påmint om att av de fem län där det
            fanns kommuner som fick ägna sig åt
          </note>
          <note>
            FINSAM-försöken valde alla fem att protestera mot
          </note>
          <note>
            Maj-Inger Klingvalls förslag till riksdagen våren
          </note>
          <note>
            1997. I ett pressmeddelande den 21 maj det året sade man att
            regeringens förslag är ofullständigt osv. och kräver att få fortsätta
            med FINSAM-reglerna, men det får man inte.
          </note>
          <note>
            Alla de som har den praktiska erfarenheten av detta - landstingsdirektörer
            i fyra fem socialdemokratiskt styrda landsting - har gjort bedömningen
            att det var synd, tråkigt och eländigt att de inte fick fortsätta.
          </note>
          <note>
            Den andra frågan som jag fick av statsrådet löd sammanfattningsvis:
            Innebär det här inte att det bara är de som har sjukpenning som
            kan få operation? Den frågan har vi diskuterat många gånger, och
            det verkar inte som om statsrådet är beredd att ta till sig svaret.
          </note>
          <note>
            Det är nämligen FINSAM-reglerna som skulle gälla, och de innebar
            inte att enstaka personer kunde köpa sig placeringar i sjukvårdsköer,
            utan det var samma medicinska kriterier som skulle användas av
            samma medicinmän och medicinkvinnor. Men man kunde samverka genom
            att se efter vilka saker som man borde undanröja om det fanns
            långa köer till en viss typ av operationer etc.
          </note>
          <note>
            Sedan förklarade statsrådet för mig att det framför allt är äldre
            människor som står i sjukvårdsköer. Ja, så är det. Inte oväntat
            så visste jag det. Det är framför allt äldre människor som står
            i sjukvårdsköer. Men det är också en hel del andra människor.
          </note>
          <note>
            För att lyfta fram detta skrev jag t.o.m. in i interpellationen
            ett exempel där en försäkringskassedirektör i landet hade tittat
            på vad som hade hänt när ett landsting, i detta fall Värmland,
            på grund av pengabrist sommaren 1997 hade bestämt sig för att
            stänga centraloperation för icke-akuta operationer under en tid.
            Sedan räknade han ut vad det skulle kosta försäkringskassan för
            de konkreta personer som det var fråga om, och sedan skrev han
            en debattartikel om detta i tidningen Socialförsäkring sommaren
            1997.
          </note>
          <note>
            Om denna tidning inte finns på departementet är jag beredd att
            överlämna en kopia till statsrådet innan vi skiljs åt i dag.
          </note>
          <note>
            De två frågorna har jag nu svarat på. De tre frågor som jag ställde
            har jag inte fått något svar på. Den första frågan gällde att
            man vill vänta på en utvärdering av SOCSAM. Innebär det att man
            numera måste vänta till 2002 i stället för 2000? Den andra frågan
            gällde en analys av vad som sades i svaret om utvärderingen. Och
            den tredje frågan gällde vilken erfarenhetsbakgrund som ligger
            bakom den sista meningen i interpellationssvaret.
          </note>
          <note>
            Anf. 143 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag har lyssnat på Bo Könberg, och jag har fortfarande
            väldigt svårt att förstå vad det skulle betyda för sjukvårdsköerna
            och för socialförsäkringen att genomföra FINSAM-modellen över
            hela landet och hur detta praktiskt skall gå till.
          </note>
          <note>
            Jag har inte förstått om Bo Könberg skall skicka med varje försäkringstagare
            en check - såvitt jag förstår säger han nu att det inte är tänkt
            riktigt så -
          </note>
          <note>
            eller är det tänkt att de lokala sjukhusen skall få en rejäl
            summa från sjukförsäkringen för att beta av vårdköerna?
          </note>
          <note>
            Jag har också sett i interpellationen att Bo Könberg exemplifierar
            med det nya landstinget Västra
          </note>
          <note>
            Götaland som uppenbarligen helt enkelt har lagt in som en intäkt
            i sin budget för 1999 och 2000 något slags anslag från sjukförsäkringen
            på 200 miljoner kronor under det första året och 400 miljoner
            kronor under det andra året. Då undrar jag om det är ett rimligt
            och riktigt sätt att handskas på det sättet med vår sjukförsäkring.
          </note>
          <note>
            Det är i detta sammanhang som jag aldrig riktigt har förstått
            Folkpartiets syn på detta att man skall kunna ha någon sorts fri
            rätt till sjukförsäkringspengarna till sjukvården, eftersom vi
            vid tidigare diskussioner med Folkpartiet om sjukförsäkringen
            ändå har varit väldigt överens om att detta är en försäkring som
            faktiskt skall ge människor möjligheter att få sjukpenning när
            de är sjuka, och det är detta som människor och arbetsgivare också
            har betalat in avgifter till. Och jag tror att alla medborgare
            som i dag betalar in landstingsskatt för att de skall få sin sjukvård
            tillgodosedd verkligen måste undra om de dessutom av det som betalas
            in till deras sjukförsäkring skall använda det till sjukvård.
            Detta, Bo Könberg, är saker som jag tycker skulle vara oerhört
            intressant att få utredda.
          </note>
          <note>
            När det sedan gäller frågan om utvärdering har vi inte ändrat
            någon tidsplan för utvärderingen. Vi vill alltså ha SOCSAM-försöken
            färdiga och lägga samman den utvärderingen med den tidigare gjorda
            utvärderingen av FINSAM.
          </note>
          <note>
            När det gäller FINSAM-försökens utvärdering är det svårt att
            generalisera resultaten i ett nationellt perspektiv. Det tror
            jag att Bo Könberg intellektuellt förstår. Det är fem försök,
            varav fyra gick bra. Det femte gick inte lika bra.
          </note>
          <note>
            Poängen var att man skulle kunna använda medlen till medicinska
            åtgärder. Om det är något den här utvärderingen visar så är det
            att medlen har använts förhållandevis lite till individuella medicinska
            åtgärder. De har framför allt använts som ett s.k. smörjmedel
            för att få i gång samverkan.
          </note>
          <note>
            Det är utifrån den erfarenheten som vi, när vi lade fram propositionen
            och gjorde det möjligt också för socialtjänsten och arbetsmarknadsmyndigheten
            att delta, har satsat på den här påsen till försäkringskassan
            att ha just som smörjmedel för att dra igång processen med samverkan.
          </note>
          <note type="speaker">
            Anf. 144 BO KÖNBERG (fp):
          </note>
          <note>
            Fru talman! Tanken med försöksverksamhet är ju rimligen att man
            prövar en sak; kanske inte i ett helt land eller ett helt län,
            men man prövar den på några ställen. Man hoppas att få erfarenhet
            av om det var en bra eller en dålig idé. Om den är dålig konstaterar
            man det. Man har fått betala sina lärpengar för att lära sig något
            nytt. Allt kan inte lyckas här i livet. Om den är framgångsrik
            använder man sig naturligtvis av den.
          </note>
          <note>
            De län som var inblandade vände sig till riksdagen efter det
            att propositionen från statsrådet kommit.
          </note>
          <note>
            Man gav ut ett pressmeddelande som lyder: FIN-
          </note>
          <note>
            SAM gav 154 miljoner i besparing. Staten missar möjligheter att
            förbättra rehabiliteringen och samtidigt minska de offentliga
            utgifterna. En del av underrubrikerna är av typen: FINSAM måste
            leva vidare.
          </note>
          <note>
            Regeringens förslag är ofullständigt. I texten står det sådana
            saker som att: Vi måste tyvärr konstatera att regeringens proposition
            inte tar till vara de resultat och erfarenheter som FINSAM visar.
          </note>
          <note>
            Det slutar med en förhoppning, i maj 1997: Vi hoppas att den
            fortsatta riksdagsbehandlingen skall ge bättre förutsättningar
            än vad som föreslås i propositionen.
          </note>
          <note>
            Tyvärr gjorde den inte det. Tyvärr hade regeringen majoritet
            i riksdagen. Den ledde inte bara till att försöken inte spreds
            över landet - reglerna tilläts överallt - utan också att de stoppades
            på nyårsaftonen
          </note>
          <note>
            1997 på de fem ställen där man var mycket nöjd med dem.
          </note>
          <note>
            Det gällde inte bara landstingsdirektörerna i huvudsakligen,
            eller kanske enbart, socialdemokratiskt styrda landsting. En partivän
            till statsrådet, nämligen den dåvarande och nuvarande SSU-ordföranden,
            skrev på hösten samma år en artikel där det på slutet bl.a. står:
            Sverige behöver fler FINSAM. Detta var ett halvår efter det att
            statsrådet avskaffat det hela.
          </note>
          <note>
            Svaret jag fick på frågorna var tydligen att man inte hade förlängt
            detta. Jag hoppas att det stämmer.
          </note>
          <note>
            Det är illa nog att vänta flera år efter en god utvärdering våren
            1997, och att man bara behöver vänta till våren 2001. Men jag
            är allvarligt oroad för att man behöver vänta ändå längre.
          </note>
          <note>
            Anf. 145 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag har inte fått någon riktig reda i vad Bo Könberg
            har tänkt göra, och jag har inte fått någon riktig reda i Folkpartiets
            syn på sjukförsäkringen som en försäkring.
          </note>
          <note>
            Jag kan redovisa vad jag själv kommit fram till är skillnaden
            i vår syn på vad vi vill uppnå med denna samverkan.
          </note>
          <note>
            Jag kan konstatera att det som har varit viktigt i regeringens
            arbete med frågan och som är viktigt i den proposition som vi
            har lagt fram är framför allt att komma åt de problem som människor
            hamnar i när man behöver gå runt bland våra myndigheter, dvs.
          </note>
          <note>
            människor som hamnar i gråzonen. Våra erfarenheter av hur verksamheten
            ser ut ute i landet är att det faktiskt är just kring de människor
            som har de bekymren som man samverkar.
          </note>
          <note>
            Den andra slutsatsen när det gäller våra skilda uppfattningar
            är att regeringens syn på frågan om samverkan handlar om att låta
            de lokala förhållandena styra, och se till den kreativitet och
            de möjligheter som finns ute i landet, och att ha en stor frihet
            när det gäller hur man utformar denna samverkan. Bo Könberg och
            Folkpartiet ser däremot uppenbarligen en saliggörande modell,
            nämligen FINSAM. Det är ju dessutom en ganska byråkratisk modell
            för hur man skall jobba tillsammans, med den försökslag som har
            styrt FINSAM-verksamheten.
          </note>
          <note>
            Det vi nu gör tills försöksverksamheten när det gäller SOCSAM
            är slut, är att pröva en tredje part så att även socialtjänsten
            får jobba efter den här försökslagstiftningen. Dessutom har vi
            alla FRISAM-
          </note>
          <note>
            försöken för att komma så långt det går med detta nya arbetssätt
            där samverkan är den förenande punkten.
          </note>
          <note>
            19 § Svar på interpellation 1998/99:70 om funktionshindrade barn
          </note>
          <note type="speaker">
            Anf. 146 Socialminister LARS ENGQVIST (s):
          </note>
          <note>
            Fru talman! Gunilla Tjernberg har frågat mig vilka åtgärder jag
            ämnar vidta för att ge funktionshindrade barn rätt till det stöd
            som är nödvändigt för att de utifrån sina förutsättningar och
            behov skall kunna utvecklas på lika villkor som andra barn. I
            interpellationen har jag även fått frågan om vilka åtgärder jag
            planerar med anledning av en rapport från utredningen om bemötande
            av personer med funktionshinder.
          </note>
          <note>
            Det är viktigt att familjer med barn som har funktionshinder
            verkligen får det stöd de behöver. En av stödformerna är personlig
            assistans som är av avgörande betydelse för många familjer med
            svårt funktionshindrade barn. Jag beklagar om det uppstått en
            oro kring barns rätt att få personlig assistans i samband med
            att de senaste allmänna råden utfärdats av
          </note>
          <note>
            Riksförsäkringsverket.
          </note>
          <note>
            Precis som Gunilla Tjernberg påpekar är det för tidigt att säga
            vilken effekt råden kommer att få i praktiken. Skulle det visa
            sig att barns möjligheter att erhålla personlig assistans försämras
            avser regeringen att återkomma i frågan.
          </note>
          <note>
            Den andra frågan i interpellationen gäller vilka åtgärder jag
            planerat utifrån resultatet av rapporten
          </note>
          <note>
            Arbetsförhållanden och attityder - professionellas möten med
            personer med funktionshinder. Rapporten har tagits fram av utredningen
            om bemötande av personer med funktionshinder.
          </note>
          <note>
            Gunilla Tjernberg tar upp den del i rapporten som handlar om
            personalens bild av funktionshindrade personers situation och
            förhållande till myndigheter.
          </note>
          <note>
            Enligt rapporten kan svaren på frågorna inge oro;
          </note>
          <note>
            en slutsats som också Gunilla Tjernberg drar. I rapporten ställs
            frågan om svaren tyder på negativa attityder från vissa anställdas
            sida gentemot personer med funktionshinder, eller om det kan ligga
            andra orsaker bakom svaren.
          </note>
          <note>
            Att så många av försäkringskassornas anställda svarat att samhällets
            resurser är tillräckliga på det här området kan naturligtvis tolkas
            på olika sätt.
          </note>
          <note>
            Jag instämmer i Gunilla Tjernbergs påpekande att det är viktigt
            hur lagar och regler är utformade och att de politiska ställningstaganden
            som ligger till grund för dessa redovisas. Detta har stor betydelse
            för personalens attityder i mötet med personer med funktionshinder.
          </note>
          <note>
            Den rapport som berörs i interpellationen är en av flera rapporter
            från utredningen om bemötande av personer med funktionshinder.
            I vår kommer utredningen att presentera sitt betänkande med analys
            och förslag till åtgärder. Jag vill inte föregripa utredningens
            förslag och efterföljande beredning.
          </note>
          <note>
            Avslutningsvis vill jag påminna om de uttalanden inom handikappområdet
            som finns i regeringsförklaringen och som också visar regeringens
            strategi för området:
          </note>
          <note>
            Människor med funktionshinder skall ha goda möjligheter till
            delaktighet. Lagstiftningen skall skärpas för att förhindra diskriminering
            av funktionshindrade på arbetsmarknaden och i resten av samhället.
          </note>
          <note>
            Tillgängligheten till offentliga lokaler och kollektivtrafik
            skall förbättras. Avgifterna och reglerna inom äldre- och handikappomsorgen
            skall ses över och socialtjänstlagen förändras för att garantera
            att alla har pengar till personliga behov.
          </note>
          <note type="speaker">
            Anf. 147 GUNILLA TJERNBERG (kd):
          </note>
          <note>
            Fru talman! Jag vill börja med att tacka socialministern för
            svaret på min interpellation om personlig assistans till barn.
          </note>
          <note>
            Livet för en familj med ett funktionshindrat barn handlar ju
            ofta om en kamp för att klara vardagen.
          </note>
          <note>
            Många gånger handlar det om att, vid sidan av ett förvärvsarbete,
            klara de insatser som barnets handikapp kräver.
          </note>
          <note>
            Barnet kan behöva hjälp med att klä på sig, hjälp med att gå
            på toaletten, hjälp med att äta. Barnet kan behöva daglig fysisk
            träning och extra hjälp med läxläsning på grund av att barnet
            ofta behöver mer tid för inlärning eftersom handikappet kan göra
            det svårt att hinna med skolarbetet.
          </note>
          <note>
            Till arbetet att försöka få det dagliga livet att flyta kommer
            ett tidskrävande och mödosamt arbete med att skriftligen - många
            gånger behövs det - och muntligen kräva att kommun och försäkringskassa
            uppfyller sina lagstadgade åtaganden gentemot barnet.
          </note>
          <note>
            Många föräldrar vittnar om att det först är genom anhörigföreningar
            som de fått korrekt information om vilket stöd deras barn är berättigade
            till. Därefter kan ett antal expertutlåtanden krävas för att fastställa
            vilka hjälpmedel och hur omfattande stöd som familjen och barnet
            behöver.
          </note>
          <note>
            Familjen skall också i minsta detalj beskriva hur barnets behov
            ser ut, hur barnet reagerar i olika situationer, något som är
            både tidskrävande och många gånger smärtsamt.
          </note>
          <note>
            Fru talman! Till detta kommer att det råder oklarheter om vilken
            instans som ansvarar för vad och som gör att föräldrar tvingas
            att bollas mellan olika handläggare och därmed tvingas lägga fram
            sin sak gång på gång.
          </note>
          <note>
            Bengt Lindqvists utredning hade haft kontakt med ett hundratal
            människor med funktionshinder. De har berättat om hur svårt det
            är för dem att få den hjälp de behöver från samhället. Utredningen
            har fått brev och telefonsamtal och dessutom gjort en rad intervjuer,
            och dessa ger en tydlig bild av att människor känner att de inte
            blir tagna på allvar. Jag läser innantill: De känner sig dåligt
            bemötta, överkörda och ifrågasatta.
          </note>
          <note>
            Utredningen har kommit fram till att de för att inte falla mellan
            stolarna måste driva sina egna ärenden och även överklaga alltfler
            beslut, därför att myndigheterna först säger nej. De flesta tycker
            också att det har blivit svårare att få hjälp.
          </note>
          <note>
            Fru talman! Vad gäller Bemötandeutredningen menar jag att det
            är oroväckande att vi möjligen är på väg in i ett samhälle där
            bemötande av och attityder till funktionshindrade har förändrats
            i negativ riktning. De långa handläggningstiderna och de problem
            som Bemötandeutredningen lyfter fram visar att det på vissa håll
            krävs en grundlig attitydförändring gentemot funktionshindrade.
          </note>
          <note>
            Socialministern säger sig vara ovillig att föregripa utredningens
            betänkande med analys och förslag till åtgärder, och jag kan acceptera
            det. Det är bra om den nu får göra sitt arbete och sedan får lägga
            fram sitt resultat. Jag vill ändock i den här interpellationsdebatten
            lyfta fram angelägenheten av att denna fråga inte skall hamna
            i långbänk. Den är alltför oroväckande, och utvecklingen har inte
            gynnat de berörda familjerna och barnen. Denna fråga bör få högsta
            prioritet vad gäller tid och förslag till åtgärder med en tydlig
            strategi.
          </note>
          <note>
            Jag skall återkomma när det gäller de åtgärder som socialministern
            ämnar vidta vad gäller att det ser ut som om barn med funktionshinder
            i dag har allt svårare att få den hjälp och det stöd som de har
            rätt till och behöver.
          </note>
          <note type="speaker">
            Anf. 148 Socialminister LARS ENGQVIST (s):
          </note>
          <note>
            Fru talman! Låt mig kommentera något av det som Gunilla Tjernberg
            nu tagit upp. Jag tror att vi delar uppfattningen att alla människor
            skall enkelt, utan onödig byråkrati och med ett bemötande som
            bygger på respekt få del av sina rättigheter. När det gäller viss
            del av stödet, exempelvis assistansersättning, förutsätter stödet
            en samhällelig prövning. Det innebär att mot varandra står i praktiken
            rätten till stöd och skyldigheten för myndighet att pröva relevansen
            i en ansökan.
          </note>
          <note>
            Jag tror att detta är ett mer filosofiskt problem.
          </note>
          <note>
            Det måste alltid finnas en sorts prövning, och varje prövning
            kan av den människa som begär att få ut sin rätt upplevas som
            kränkande.
          </note>
          <note>
            Men det viktiga är ju att de politiskt ansvariga instanserna,
            för vår del riksdag, regering och de statliga myndigheterna och
            för kommunernas och landstingens del de kommunala förvaltningarna,
            arbetar metodiskt för att förkorta behandlingstider och för att
            människor som begär att få sin rätt eller vill ha sin rätt prövad
            bemöts med respekt.
          </note>
          <note>
            Hela det här problemkomplexet tas upp i Bengt
          </note>
          <note>
            Lindqvists utredning. Den första rapport som har lämnats innehåller
            en svidande kritik av hur människor bemöts. Vi vet om att Bengt
            Lindqvists utredning kommer att lämna en slutrapport med ett antal
            förslag till åtgärder. Jag ser fram emot att få ta emot denna
            rapport och att, som Gunilla Tjernberg påpekar, skyndsamt se till
            att vi kan föra förslagen till riksdagen.
          </note>
          <note type="speaker">
            Anf. 149 GUNILLA TJERNBERG (kd):
          </note>
          <note>
            Fru talman! Det gläder mig att socialministern nu tydligt visar
            och säger att det här är någonting som skall prioriteras och att
            det är ett arbete som skyndsamt skall komma i gång när förslagen
            kommer.
          </note>
          <note>
            Den f.d. socialministern Margot Wallström skrev den 28 september
            1998 i ett svar till en kristdemokrat på en fråga som gällde samma
            område att hon ansåg det viktigt att barn med omfattande funktionshinder
            får sina behov av personlig assistans tillgodosedda och att hon
            avsåg att noga följa utvecklingen i detta avseende och, om det
            visade sig behövas, återkomma i frågan.
          </note>
          <note>
            Det har nu gått fyra månader sedan det svaret kom från en socialminister,
            och vi har sedan dess fått en hel del alarmerande signaler om
            utvecklingen. Detta borde leda till att regeringen mera tydligt
            måste tala om vad man avser att vidta för åtgärder. Jag tror att
            det är väldigt viktigt att regeringen visar handling i en så här
            viktig fråga, som rör många barn och familjer. Socialministern
            och jag är ju överens om att det är viktigt att de här barnen
            och familjerna får den hjälp och det stöd som de behöver.
          </note>
          <note>
            Inte med ett ord nämner socialministern den rapport som Handikappombudsmannen
            nyligen lagt fram. Den lämnades till medierna efter jul. Den rapporten
            borde ligga till grund för att regeringen mera offensivt än vad
            svaret på min interpellation andas skulle se över vilka åtgärder
            som måste vidtas. Rapporten visar på oacceptabelt långa handläggningstider
            för beslut om vårdbidrag och assistansersättning till familjer
            med funktionshindrade barn. Låt mig ge ett exempel från mitt hemlän
            Västerbotten. Den som överklagar ett beslut till länsrätten kan
            tvingas vänta hela 36 månader på det definitiva beslutet.
          </note>
          <note>
            Sådana handläggningstider innebär att familjer som redan tidigare
            lever under hård press tvingas fortsätta att leva i ovisshet,
            många gånger i åratal. De genomsnittliga handläggningstiderna
            i landet är även de oacceptabelt långa: enligt Handikappombudsmannen
            16 månader för vårdbidragsärenden och 17 månader för ärenden som
            gäller assistansersättningen.
          </note>
          <note>
            Låt oss inte tvista om månader, men vi kan konstatera att det
            är långa handläggningstider. Detta får konsekvenser för de enskilda
            familjerna. Stöd och hjälp som familjen troligtvis många gånger
            har rätt till får man inte vid just den tidpunkt när barnet och
            familjen behöver det.
          </note>
          <note>
            Jag tycker att det här är alarmerande, och jag menar att regeringen
            inte kan vältra över detta på de enskilda, utan regeringen och
            socialministern har ett ansvar för att gå igenom vad detta beror
            på och hur det ser ut ute i landet.
          </note>
          <note>
            Riksdagens revisorer har uppmärksammat att det är stora regionala
            skillnader i försäkringskassornas handläggningstider av olika
            typer av ärenden. Det här borde, fru talman, enligt min mening
            föranledas en djupare kartläggning av orsakerna till den regionala
            obalansen. Här skulle man kanske också behöva titta på länsrättens
            tillämpning av prioriteringsprinciperna.
          </note>
          <note>
            Jag återkommer.
          </note>
          <note type="speaker">
            Anf. 150 Socialminister LARS ENGQVIST (s):
          </note>
          <note>
            Fru talman! Gunilla Tjernberg pekar på Handikappombudsmannens
            rapport, och det är på ett sätt bra att hon gör det, eftersom
            hon därmed också pekar på hur svårt det är att föra debatten med
            bred kunskap.
          </note>
          <note>
            Jag vill minnas att Handikappombudsmannens rapport handlade om
            277 fall av överklaganden. Det var fråga om ärenden som gått till
            rättslig prövning.
          </note>
          <note>
            Samtliga dessa fall var mycket komplicerade och hade därför tagit
            lång tid att bereda på försäkringskassorna. Det är sannolikt också
            förklaringen till att de tog extremt lång tid i rätten.
          </note>
          <note>
            Jag kommenterade redan då Handikappombudsmannens rapport genom
            att säga att det är oacceptabla handläggningstider i rätten, och
            just de fallen hade tagit mycket lång tid också i första prövningen.
            Men det säger ingenting om de genomsnittliga handläggningstiderna.
            De är dessbättre tre fyra månader. Det tar alltså inte alls 17,
            24 eller 36 månader att få besked - i genomsnitt.
          </note>
          <note>
            Vi har gjort en undersökning tillsammans med
          </note>
          <note>
            Socialstyrelsen om hur handläggningstiderna är. Man kan konstatera
            att de överlag är ganska goda, dvs.
          </note>
          <note>
            man får besked inom rimlig tid. Det allvarliga är de fall som
            är komplicerade och då man tvingas gå till rätten för att få dem
            prövade. Då tar det alldeles för lång tid, och där måste vi diskutera
            vilka åtgärder vi kan vidta.
          </note>
          <note>
            Men det är som sagt var ett exempel på att man inte bara får
            gå på larmrapporterna utan skapa en bred kunskap och se över hur
            det fungerar i sin helhet. Det är ju därför vi har tillsatt utredningen,
            som nu leds av
          </note>
          <note>
            Bengt Lindqvist. Jag tror att det är klokt att avvakta hans förslag
            till åtgärder innan vi fattar beslut i riksdagen, just för att
            se till så att man väger samman olika faktorer med varandra och
            skapar sig en korrekt bild av hur läget ser ut. Dessbättre är
            Handikappombudsmannens rapport bara en larmrapport om en del av
            de problem vi har. För resten, när det gäller handläggningstider,
            är läget faktiskt ganska gott.
          </note>
          <note type="speaker">
            Anf. 151 GUNILLA TJERNBERG (kd):
          </note>
          <note>
            Fru talman! Jag är överens med socialministern om att vi skall
            lägga samman olika rapporter och utifrån det gå vidare i arbetet
            för att förbättra för barn med funktionshinder och deras familjer.
            Det är ju självklart så. Det betyder att vi också skall ta till
            oss och analysera de olika rapporter som kommer. Det är klart
            att när Handikappombudsmannen kommer med en rapport är det också
            någonting som skall ligga med i analysen.
          </note>
          <note>
            Sedan vet vi att det finns svåra gränsdragningar ute i kommunerna
            mellan vilka familjer som kommunen respektive försäkringskassan
            har ett ansvar för, och därom finns det en viss tvist mellan de
            här två myndigheterna vid olika frågor. Jag har själv mött ett
            antal av de familjer som har hamnat så att säga mellan dessa stolar.
            Den här frågan är det alltså oerhört viktigt att vi kommer till
            rätta med just för att kunna stödja och hjälpa barn med funktionshinder
            och deras familjer.
          </note>
          <note>
            Slutligen vill jag göra en kommentar om det uttalande som finns
            inom handikappområdet i regeringsförklaringen, fru talman. Det
            är lovvärt att visa på en ambition som jag självfallet ställer
            mig bakom. Vad jag vill uppmärksamma är att ord måste följas av
            handling. Ett exempel kan vara att Kommun Aktuellt och De handikappades
            riksförbund har gjort en undersökning som visar att 55 % av skolorna
            i undersökningen användes som vallokaler. Detta har vi kunnat
            ta del av i en ny tidning här. Men många rörelsehindrade kunde
            inte komma in i vallokalen på grund av funktionshinder. Detta
            är en demokratifråga.
          </note>
          <note>
            Det finns mycket att göra på det här området som vi måste ta
            till oss. Man skall i sammanhanget också ta allvarligt på de rapporter
            som kommer och verkligen visa att man vill komma till rätta med
            det här samt visa det i konkreta åtgärder. Mycket av det tycker
            jag att jag inte fick i interpellationssvaret, socialministern,
            men vi får återkomma till den här diskussionen, hoppas jag.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1998/99:71 om märkning av tobaksprodukter
          </note>
          <note type="speaker">
            Anf. 152 Socialminister LARS ENGQVIST (s):
          </note>
          <note>
            Fru talman! Inge Carlsson har frågat mig vilka initiativ regeringen
            tänker ta gentemot EU, i samband med att nya direktiv om märkning
            av tobaksprodukter skall läggas fram av EU-kommissionen i början
            av nästa år, i syfte att den felaktiga varningstexten
          </note>
          <note>
            "orsakar cancer" på svenskt snus skall kunna tas bort.
          </note>
          <note>
            I EG-direktivet av den 13 november 1989 föreskrivs en anpassning
            av medlemsstaternas lagar och andra författningar beträffande
            märkning av tobaksvaror (89/662/EG, ändrat den 15 maj 1992
          </note>
          <note>
            92/41/EEG). Enligt direktivet skall det på alla rökfria tobaksvaror
            finnas en särskild varningstext: "orsakar cancer". Direktivet
            bygger på undersökningar genomförda av ett välrenommerat institut
            som har studerat bl.a. amerikanskt och indiskt snus. Snus är förbjudet
            inom EU, men Sverige har ett undantag i det s.k.
          </note>
          <note>
            anslutningsfördraget. EU-direktivet antogs 1989, dvs.
          </note>
          <note>
            innan Sverige blev medlem. Socialstyrelsen har följaktligen i
            sina föreskrifter (SOSFS 1994:9, Varningstexter och innehållsdeklaration
            på tobaksvaror samt begränsning av tjärhalten i cigaretter) föreskrivit
            att konsumentförpackningar med snus, portions- och tuggtobak skall
            förutom en allmän varning ha varningstexten "orsakar cancer" i
            enlighet med vad som föreskrivs i direktivet.
          </note>
          <note>
            Flera mindre svenska undersökningar har genomförts på svenskt
            snus där man inte har kunnat påvisa något signifikant samband
            mellan snus och cancer.
          </note>
          <note>
            Studierna har dock inte kunnat utesluta ett sådant samband. Socialstyrelsen
            har bedömt att hälsoriskerna med snus med stor sannolikhet är
            mindre än de risker som är förenade med rökning. Mot bakgrund
            av det nikotinberoende som snusning innebär och de misstankar
            som trots allt finns om risker för cancer, hjärt- och kärlsjukdom
            och andra negativa hälsoeffekter är det uppenbart att ingen tobaksanvändning
            alls är att föredra framför snusning. Många rökare upplever att
            snusning kan vara ett alternativ till cigaretter när de försöker
            sluta röka. Detta bör dock vägas mot att snusning med åtföljande
            nikotinberoende kan vara en väg till tobaksrökning. Det är väsentligt
            att konstatera att det ännu finns många skäl till försiktighet
            i inställningen till snusning. Snus innehåller cancerframkallande
            ämnen.
          </note>
          <note>
            EU-kommissionen har prioriterat tobak som folkhälsofråga. Vid
            hälsoministerrådet den 12 november
          </note>
          <note>
            1998 informerades medlemsstaterna om att kommissionen avser att
            revidera och uppdatera direktivet om varningstexter och innehållsdeklarationer.
            Kommissionär Flynn nämnde bl.a. frågan om varningstexternas innehåll
            samt frågan om sänkning av tjär- och nikotinhalter. Jag kan nämna
            att företrädare för Sverige till kommissionen framfört att svensk
            forskning inte kan belägga påståendet att svenskt snus orsakar
            cancer. I det sammanhanget har det uttryckts önskemål om att formuleringen
            av varningstexterna för snus ses över i samband med omarbetningen
            av varningstexterna.
          </note>
          <note>
            Varningstexten för snus har alltså mot denna bakgrund olyckligtvis
            formulerats på ett sätt som svenska studier gjorda på svenskt
            snus inte kan belägga. Det är enligt min uppfattning angeläget
            att det nya direktivet får en utformning som inte strider mot
            otvetydiga och oberoende forskningsresultat. Om det behövs bör
            Sverige i EU verka för att direktivet ändras och får en utformning
            som stämmer överens med forskningsrönen.
          </note>
          <note type="speaker">
            Anf. 153 INGE CARLSSON (s):
          </note>
          <note>
            Fru talman! Jag ber att få tacka socialminister
          </note>
          <note>
            Lars Engqvist för ett uttömmande svar. Jag noterar också med
            tillfredsställelse att socialministern och jag är överens i sakfrågan,
            dvs. att varningstexten på svenskt snus, "orsakar cancer", är
            felaktig och bör tas bort.
          </note>
          <note>
            Jag vill kommentera några saker i socialministerns svar. Lars
            Engqvist säger att flera mindre svenska undersökningar har genomförts
            på svenskt snus, och att man inte har kunnat påvisa något signifikant
            samband mellan snus och cancer. Varför säger han signifikant,
            om med det menas statistiskt säkerställt? Poängen med undersökningen,
            som jag ser det, är att det inte kan påvisas något samband över
            huvud taget. Snus ger inte en ökad cancerrisk alls, enligt undersökningarna.
          </note>
          <note>
            Sedan kallar socialministern undersökningarna för
          </note>
          <note>
            "mindre". Det tror jag att de som har gjort undersökningarna
            inte skulle hålla med om. Den ena har som bas 2,6 miljoner människor
            i Stockholmsregionen och
          </note>
          <note>
            Södra sjukvårdsdistriktet under tre år. I dessa regioner hittade
            man 605 cancerfall. Efter ett bortfall på ungefär 10 % av olika
            anledningar undersöktes 545 fall.
          </note>
          <note>
            Någon ökad cancerrisk kunde inte konstateras, vilket man däremot
            kunde göra bland rökare och alkoholkonsumenter. Den andra stora
            undersökningen hade som bas befolkningen i de fyra nordliga länen
            under tio år. Där hittades och undersöktes 410 fall av muncancer.
            Ingen förhöjd risk för muncancer kunde konstateras bland snusare
            jämfört med risken hos ickesnusare. Däremot kunde man konstatera
            också i den här undersökningen en förhöjd risk för muncancer bland
            rökare, och i synnerhet bland alkoholkonsumenter.
          </note>
          <note>
            Det är nog en felaktig etikett att kalla dessa undersökningar
            för mindre undersökningar. I själva verket är de de mest omfattande
            undersökningar om sambandet mellan snus och muncancer som över
            huvud taget har gjorts.
          </note>
          <note>
            Socialministern gör sedan några uttalanden av mer tobakspolitisk
            karaktär, som inte har direkt med sakfrågan om varningstext att
            göra. Jag kan hålla med om att ingen tobaksanvändning alls vore
            det bästa.
          </note>
          <note>
            Det är ingen hälsoprodukt. Men nu använder många människor tobak.
            Då kan vi vara överens om att snus är bättre än rökning. Att socialministern
            då framhåller i svaret att snus innehåller cancerframkallande
            ämnen är en nedvärdering av snuset. Det är mycket som tyvärr innehåller
            cancerframkallande ämnen, t.o.m.
          </note>
          <note>
            vissa livsmedel. Frågan är om vi får i oss dessa ämnen i sådan
            mängd att de är hälsofarliga.
          </note>
          <note>
            De stora svenska undersökningarna har visat att snuset inte ger
            cancer. Det har t.o.m. gjorts djurförsök där man med hjälp av
            snus och snusextrakt har försökt att provocera fram tumörer -
            men det har inte gått. Vi kan vara överens om att snus inte ger
            cancer.
          </note>
          <note>
            Därför måste den felaktiga varningstexten tas bort.
          </note>
          <note>
            Jag vill återkomma till själva sakfrågan i min interpellation.
            Vilka initiativ tänker regeringen ta gentemot EU i syfte att den
            felaktiga varningstexten
          </note>
          <note>
            "Orsakar cancer" på svenskt snus skall tas bort? Socialministern
            säger i sitt svar att Sverige har uppmärksammat kommissionen på
            de svenska undersökningarna. Det är bra. Socialministern säger
            också att det är angeläget att det nya direktivet utformas så
            att det inte strider mot otvetydiga och oberoende forskningsresultat.
            Socialministern säger sedan att om det behövs får Sverige agera.
            Han menar att om direktivet strider mot forskningsresultaten bör
            Sverige agera.
          </note>
          <note>
            Det låter lite passivt i mina öron. Det kan leda till risken
            att det läggs fram ett förslag som det sedan blir svårt att ändra
            på.
          </note>
          <note>
            Kan socialministern lova att Sveriges regering kommer att agera
            på ett kraftfullt sätt under förberedelsearbetet med det nya direktivet,
            så att risken minimeras för att ett förslag som innehåller varningstexten
            "Orsakar cancer" läggs fram?
          </note>
          <note type="speaker">
            Anf. 154 Socialminister LARS ENGQVIST (s):
          </note>
          <note>
            Fru talman! Först några allmänna synpunkter på frågeställningen.
          </note>
          <note>
            Det är viktigt att de varningstexter som finns på tobaksvaror
            är korrekta, inte minst därför att vi sätter en statlig myndighets
            namn intill texten. Det står
          </note>
          <note>
            "Orsakar cancer" med information från Socialstyrelsen.
          </note>
          <note>
            När vi använder Socialstyrelsens namn, skall vi vara medvetna
            om att uppgiften skall vara korrekt och inte kunna ifrågasättas
            vetenskapligt. Detta är problemet med den text som finns på svenskt
            snus i dag.
          </note>
          <note>
            Med detta konstaterande får vi inte dra slutsatsen att snus skulle
            vara ofarligt, att det inte innehåller cancerframkallande ämnen
            - det gör det ju - och att det inte skulle finnas något samband
            mellan snus och tobaksrökning.
          </note>
          <note>
            Jag är själv användare av snus - faktiskt som ett försök att
            komma ifrån tobaksrökning. Jag är ett exempel på att snus faktiskt
            kan fungera om man vill sluta röka. För mig har det uppenbart
            inneburit ett hälsomässigt framsteg. Men jag möter också unga
            människor som börjar med snus och som därmed riskerar att gå över
            till tobaksrökning.
          </note>
          <note>
            Jag vill inte förenkla problemställningen. Jag önskar mig inte
            beslut om åtgärder som kan tolkas som att vi anser att snus skulle
            vara ofarligt. Däremot är vi överens om att den text som i dag
            finns på snusförpackningen inte är korrekt.
          </note>
          <note>
            Regeringen kommer att vidta åtgärder. Det har redan tagits kontakter
            i förberedelsearbetet när det gäller att anta nya direktiv. Vi
            kommer att följa arbetet.
          </note>
          <note>
            Det har hittills skett på tjänstemannanivå. När det är dags att
            diskutera detta på ministernivå kommer vi att ta initiativ till
            att ändra texten - om det förslag som då kommer fram inte skulle
            ligga i linje med det vi önskar oss.
          </note>
          <note type="speaker">
            Anf. 155 INGE CARLSSON (s):
          </note>
          <note>
            Fru talman! Socialministern och jag är ganska överens. All märkning,
            både på livsmedel och tobak, måste från konsumentens synvinkel
            vara riktig. Där är vi inte överens.
          </note>
          <note>
            Har socialministern någon information om när detta kan åtgärdas?
          </note>
          <note type="speaker">
            Anf. 156 Socialminister LARS ENGQVIST (s):
          </note>
          <note>
            Fru talman! De informationer jag har pekar på att ett förslag
            som skulle kunna tillgodose våra synpunkter är på väg. Jag har
            inte fått något säkert besked om att förslaget ligger i vår riktning.
            Men det finns tillräckligt mycket positiva signaler att en ändring
            är på väg där man tar hänsyn till våra invändningar. Det skulle
            innebära att det blir en text som kan accepteras ur vetenskaplig
            synvinkel.
          </note>
          <note>
            Avsikten är att de nya direktiven skall beslutas inom det närmaste
            halvåret.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1998/99:73 om elöverkänslighet
          </note>
          <note type="speaker">
            Anf. 157 Socialminister LARS ENGQVIST (s):
          </note>
          <note>
            Fru talman! Marianne Andersson har frågat om jag är beredd att
            ta initiativ till att skapa resurser för forskning om elöverkänslighet
            ur ett tvärvetenskapligt perspektiv, att reglerna för bostadsanpassningsbidrag
            ses över i syfte att underlätta för elöverkänsliga att få stöd,
            att elöverkänsliga personer skall mötas med större respekt i vården
            samt att projekt som Elrum i Skellefteå skall kunna få statligt
            stöd för sin verksamhet.
          </note>
          <note>
            Det är ett stort problem att många människor i dag upplever att
            de får symtom på grund av elektriska och magnetiska fält. Symtomen
            orsakar dessa människor stort lidande och är ofta orsak till nedsatt
            arbetsförmåga. Hur många människor som har dessa problem är dock
            oklart liksom hur orsakssambanden ser ut.
          </note>
          <note>
            Det allra viktigaste är därför, enligt min mening, att de personer
            som upplever dessa symtom tas på största allvar och att de drabbade
            får den vård och det stöd som de behöver.
          </note>
          <note>
            Trots den tämligen omfattande forskning som skett kring eventuella
            hälsoeffekter av elektriska och magnetiska fält har enighet inte
            kunnat uppnås om tolkningen av resultaten. Ytterligare forskning
            om elöverkänslighet och hälsoeffekterna av exponering för elektriska
            och magnetiska fält är, enligt min mening, angelägen. Sådan forskning
            pågår för närvarande, och en ny avstämning bör kunna ske inom
            något år.
          </note>
          <note>
            Regeringen har därför gett Rådet för arbetslivsforskning i uppdrag
            att senast år 2000 redovisa en utvärdering på området. En första
            delrapport överlämnades förra året till regeringen. Under våren
            2000
          </note>
          <note>
            planerar rådet att anordna en konsensuskonferens, vars syfte
            bl.a. är att belysa skilda gruppers åsikter och slutsatser avseende
            orsakerna till elöverkänslighet samt att diskutera eventuella
            hälsoeffekter av mobiltelefoni. Det arbete som Rådet för arbetslivsforskning
            utför sker dessutom i nära anslutning till arbete som pågår inom
            WHO och andra internationella organ. Ett eventuellt initiativ
            till ytterligare forskning bör, enligt min mening, inte tas förrän
            Rådet för arbetslivsforskning redovisat sitt uppdrag.
          </note>
          <note>
            Socialstyrelsen färdigställde förra året allmänna råd (SOSFS
            1998:3) om bemötande av patienter som relaterar sina symtom till
            bl.a. elektriska och magnetiska fält. I dem framhålls bl.a. vikten
            av att de drabbade får en allsidig medicinsk utredning och att
            läkaren kan lyssna på och respektera patientens egen uppfattning
            om vad som kan vara orsak till besvären eller sjukdomssymtomen.
          </note>
          <note>
            De allmänna råden har mottagits positivt av såväl många drabbade
            som verksamma inom vården. Att förändra attityder och bemötande
            inom vården är dock inget som låter sig göras under några få månader.
            Det kommer att ta tid innan de allmänna råden har fått genomslag
            överallt. Den viktigaste funktionen för dessa riktlinjer är, som
            jag ser det, att vara ett viktigt stöd för de verksamma inom vården
            och omsorgen i det angelägna arbetet att förbättra bemötandet
            av de drabbade.
          </note>
          <note>
            Frågan om hur elöverkänsliga personer bemöts inom vården och
            omsorgen kommer även att uppmärksammas inom ramen för Utredningen
            om bemötande av personer med funktionshinder. Utredningen, som
            beräknas komma med sitt slutbetänkande under våren, syftar bl.a.
            till att beskriva funktionshindrade personers erfarenhet och hur
            de bemöts och behandlas vid kontakter med myndigheter och andra
            offentliga organ samt vilka möjligheter de har att göra sina intressen
            gällande.
          </note>
          <note>
            Det är oerhört positivt att projekt som tar sig an elöverkänsliga
            personers problem på ett konstruktivt sätt kommer till stånd och
            att människor i hela landet ges en möjlighet att komma tillbaka
            till ett normalt liv. Det är dock en fördel om denna typ av verksamhet
            kan komma till stånd inom ramen för befintliga system, t.ex. genom
            samarbetsprojekt mellan arbetsgivare, landsting, kommuner och
            försäkringskassor.
          </note>
          <note>
            Vad beträffar det projekt som Marianne Andersson tar upp, Elrum
            i Skellefteå, är jag inte bekant med verksamheten och kan därför
            inte kommentera den närmare.
          </note>
          <note>
            På regeringens uppdrag genomförde Boverket, som Marianne Andersson
            påpekar, för ett par år sedan en utvärdering av effekter av elsanering
            av bostäder i samarbete med Socialstyrelsen. Utifrån den undersökningen
            gjorde regeringen bedömningen att det finns behov av att vidta
            ytterligare åtgärder för att förbättra kunskapsläget när det gäller
            elöverkänslighet. Det har däremot inte varit möjligt att på grundval
            av de redovisade undersökningarna om elöverkänslighet lämna förslag
            om förändringar i reglerna för bostadsanpassningsbidrag. Regeringen
            förutsätter att
          </note>
          <note>
            Boverket inom ramen för sitt tillsynsansvar för verksamheten
            även fortsättningsvis bevakar frågan och att samråd sker med Socialstyrelsen.
            Även regeringen avser att följa frågan med stor uppmärksamhet.
          </note>
          <note>
            Jag vill slutligen understryka att problemen med elöverkänslighet
            måste tas på stort allvar. Jag ser det som mycket angeläget att
            bemötandet av de drabbade kan förbättras och att de drabbade får
            den vård och det stöd som de behöver.
          </note>
          <note type="speaker">
            Anf. 158 MARIANNE ANDERSSON (c):
          </note>
          <note>
            Fru talman! Jag vill tacka socialministern för svaret även om
            jag grips av en viss uppgivenhet när jag läser det. Jag kan ha
            förståelse för att Lars Engqvist som ny socialminister inte har
            hunnit sätta sig in i den här mycket komplexa frågan. Därför skall
            jag gå igenom svaret och kommentera det lite grann och ställa
            en del frågor.
          </note>
          <note>
            Jag börjar med det sista. Det är bra att socialministern vill
            att de drabbade skall få den vård och det stöd de behöver. Min
            fråga blir då: Vilket stöd? Vilken vård skall de få? Skall det
            vara någon som håller dem i handen? Skall de få psykoanalys? Eller
            skall de få elsanering?
          </note>
          <note>
            Om det hade funnits en ordentlig statistik skulle socialministern
            finna att alla de elöverkänsliga som blivit bättre har minskat
            de elektromagnetiska fälten i sin omgivning på något sätt.
          </note>
          <note>
            Det som erbjuds i sjukvården är oftast grundat på psykologiska
            förklaringsmodeller. Villkoret för att få fortsatt sjukbidrag
            kan vara att undergå psykoanalys under en viss tid. I Västra Götaland
            hade försäkringskassorna kommit överens om att aldrig erkänna
            elöverkänslighet och aldrig bevilja någon form av ersättning på
            den grunden. Då tvingas folk att, för sin ekonomiska överlevnad,
            gå med på orsaker till sina besvär som inte stämmer med verkligheten.
            Så tycker jag inte att vi skall ha det.
          </note>
          <note>
            Socialministern säger också att elöverkänslighet är ett problem.
            Då vill jag fråga: För vem är det egentligen ett problem? Är det
            ett problem för de sjuka? Eller är det för samhället som inte
            riktigt vill erkänna att de här människorna finns?
          </note>
          <note>
            Hela samhällsdebatten - och den skyller jag inte på något sätt
            på socialministern - tycks gå ut på att lösa problemet med att
            de här människorna finns, och inte så mycket på vad vi skall göra
            åt det. Inte heller finns den ärliga viljan att diskutera vad
            vi skall göra.
          </note>
          <note>
            Det är väl det som bör diskuteras. Jag hoppas att socialministern
            håller med om det.
          </note>
          <note>
            Det är sant att vi inte riktigt vet hur många som totalt sett
            är drabbade. Men i miljöhälsorapporten från
          </note>
          <note>
            1998 från den miljömedicinska enheten vid Stockholms läns landsting
            uppskattar man antalet till
          </note>
          <note>
            19 000 bara i Stockholms län. Jag tycker att det är intressant
            att ett landsting kan göra ett sådant konstaterande när inga myndigheter
            egentligen erkänner att detta existerar.
          </note>
          <note>
            Hur många människor är då berörda? En elöverkänslig i familjen
            drabbar ju hela familjen. Man räknar med att antalet är ungefär
            3,2 gånger antalet drabbade. Problemet har lett till ett stort
            antal personliga tragedier, skilsmässor och sociala problem. Barn
            far illa. En elöverkänslig kan t.ex. inte besöka sina barns skola,
            inte uppsöka en vanlig akutmottagning osv.
          </note>
          <note>
            Så till forskningen. Det är klart att när forskarna har grundinställningen
            att försöka finna olika förklaringar till fenomenet elöverkänslighet
            misslyckas man, eftersom man inte ägnar problemet med elektromagnetiska
            fält och mikrovågor från t.ex. mobiltelefoner och master tillräcklig
            tid och uppmärksamhet.
          </note>
          <note>
            Man lyssnar inte ordentligt på de elöverkänsliga själva. Misslyckandena
            medför att man inte vet vad det beror på, och så skyller man på
            psykologiska problem hos de drabbade.
          </note>
          <note>
            Jag måste säga att det är förvånande att se hur människor lyckas
            behålla sin psykiska hälsa efter att ha mötts av all denna oförståelse.
            Varför lyssnar men egentligen inte mer på de elöverkänsliga? Varför
            görs inga ordentliga långvariga studier av en elöverkänsligs vardagsliv
            under t.ex. en månad? Det är en komplex fråga, och det är just
            sådana studier som behövs för att finna samband och se hur en
            person reagerar under en längre tid på olika saker. Det kanske
            är olika från dag till dag.
          </note>
          <note>
            Därför vill jag återigen fråga om ministern är beredd att ta
            initiativ till just den typen av forskning eller medverka till
            att de som sysslar med dessa problem får möjlighet att fortsätta.
          </note>
          <note>
            Jag ser att min talartid är slut. Jag tänker fortsätta med ytterligare
            några frågor i nästa inlägg.
          </note>
          <note type="speaker">
            Anf. 159 Socialminister LARS ENGQVIST (s):
          </note>
          <note>
            Fru talman! Den interpellation som Marianne Andersson har ställt
            rör flera olika frågor. Jag vet att
          </note>
          <note>
            Marianne Andersson också har ställt frågan till miljöministern
            och till andra statsråd som ansvarar för olika delar av detta.
          </note>
          <note>
            Socialstyrelsen och Rådet för arbetslivsforskning bedriver olika
            forskningsprojekt. I flera olika omgångar har man sammanställt
            och värderat både svensk och internationell forskning inom området.
          </note>
          <note>
            Jag är alldeles övertygad om att det arbetet bedrivs med stor
            respekt för de elöverkänsliga. Jag tycker att beskrivningen av
            ett samhälle som inte tar problemet på allvar är en smula orättvis.
          </note>
          <note>
            Av den delrapport som Rådet för arbetslivsforskning presenterade
            förra året framgick att det pågår omfattande forskning om elöverkänslighet
            och att den inte enbart utgår från psykosomatiska förklaringsmodeller.
            Inom ramen för sitt uppdrag kommer Rådet för arbetslivsforskning
            att belysa tre delområden. Det första är hälsorisker av elektriska
            och magnetiska fält generellt. Det andra är elöverkänslighet,
            och det tredje är hälsorisker av mobil telekommunikation.
          </note>
          <note>
            Den förening som brukar företräda de elöverkänsligas intressen,
            Föreningen för el- och bildskärmsskadade, har getts möjligheter
            att delta i rådets utvärderingsarbete och har alltså nära kontakter
            med
          </note>
          <note>
            Rådet för arbetslivsforskning.
          </note>
          <note>
            Även om jag inte är ansvarig för forskningen generellt, vill
            jag säga att detta är ett exempel på att den forskning som nu
            bedrivs på området sker med stor respekt för de elöverkänsliga.
          </note>
          <note type="speaker">
            Anf. 160 MARIANNE ANDERSSON (c):
          </note>
          <note>
            Fru talman! Orsaken till att jag är så skeptisk är att jag har
            följt forskningen om amalgam under väldigt många år. Jag har sett
            vad som har skett där.
          </note>
          <note>
            Detta är en tydlig parallell. Det är därför jag är skeptisk tills
            jag ser något annat. Jag hoppas naturligtvis att det är precis
            så som socialministern beskriver här.
          </note>
          <note>
            Men än så länge har inte särskilt mycket visat att det verkligen
            är på det sättet.
          </note>
          <note>
            Ett exempel på forskning finns i den rapport som nyligen gavs
            ut från Arbetslivsinstitutet, Arbete och hälsa 1998:23. Det finns
            så många personliga attityder och värderingar i den att den egentligen
            inte borde godkännas som underlag i den här debatten. Här uttalar
            man sig också för att elöverkänslighet inte orsakas av el. Det
            finns en reservation till den rapporten.
          </note>
          <note>
            Sedan uttalar sig dessa forskare också om det här
          </note>
          <note>
            Norrköpingsfallet som jag inte vet om socialministern känner
            till. Det var en elöverkänslig som kunde känna exakt var basstationer
            för mobiltelefoni fanns någonstans och tala om det. Forskarna
            sade att de aldrig har träffat på något sådant och att det var
            en världssensation. Detta trots att de har träffat elöverkänsliga
            i tio år som faktiskt här känt sådana här saker. Sedan gör man
            något enstaka försök i ett slutet rum, och då fungerar det kanske
            inte riktigt alltid. Man har inte gjort ordentliga ärliga undersökningar
            på de elöverkänsliga. Det är det som gör att jag är skeptisk tills
            jag ser något annat. Det verkar på något sätt som om forskningen
            är till för att bekräfta bestående åsikter.
          </note>
          <note>
            Jag hoppas att det projekt som Rådet för arbetslivsforskning
            nu bedriver innebär att de tar in både svenska och internationella
            rön från WHO och sådant som har gjorts i andra länder, t.ex. Australien,
            Österrike, Schweiz och USA. Förra året ägde det rum en forskarkonferens
            i Wien. Där gjorde man ett särskilt uttalande - en del kallar
            det kanske för en konvention.
          </note>
          <note>
            Syftet med projektet måste vara att ta reda på orsaken till problemet
            och hindra att fler blir drabbade.
          </note>
          <note>
            Det är ju det vi vill, och jag tänker särskilt på barnen.
          </note>
          <note>
            Det är verkligen ett problem.
          </note>
          <note>
            Vi får inte vara ett land som nonchalerar de här problemen. Det
            är också ett skäl till att vi kan halka efter i tillväxtligan,
            eller vad vi skall kalla den, som diskuteras så mycket. Det är
            viktigt att vi tar problem som vi har på allvar och att vi gör
            vad vi kan. Vi har duktiga forskare, så vi skulle kunna klara
            upp det här på ett bra sätt.
          </note>
          <note>
            När det gäller Socialstyrelsens allmänna råd vet jag inte om
            jag hörde fel. Ministern sade att det är viktigt med en allsidig
            medicinsk utredning men också att läkaren "kan" lyssna på patientens
            egen uppfattning. Jag förutsätter att det skall vara "skall",
            för det skall väl läkaren göra.
          </note>
          <note>
            Sedan säger ministern att det kommer att ta tid innan de här
            råden får genomslag överallt. Och det har vi ju märkt, naturligtvis.
            Då vill jag fråga vad ministern tänker göra för att de skall få
            genomslag snabbare. Visar regeringen sin tydliga inställning?
            En minister som går ut och gör uttalanden har naturligtvis betydelse.
            Jag är säker på att det också har effekt, inte bara de allmänna
            råden. Det har effekt att man tar den här frågan på allvar.
          </note>
          <note>
            När det gäller utredningen om bemötande av personer med funktionshinder
            är det bra att man tar upp den frågan, för det här är verkligen
            funktionshinder.
          </note>
          <note>
            Det här är människor som inte kan bo kvar i sin bostad, som får
            sociala problem, som inte kan besöka sina barn i skolan och som
            får sparken från sitt jobb.
          </note>
          <note>
            De är hemlösa.
          </note>
          <note>
            Det här är en fråga som borde upp i den arbetsgrupp som jobbar
            med de hemlösa. Det här är en grupp hemlösa som kanske inte märks
            så mycket i den debatten, men som icke desto mindre existerar
            och som har fruktansvärda problem därför att de inte kan bo i
            en vanlig bostad över huvud taget.
          </note>
          <note>
            Man undrar t.ex. vilket ålderdomshem de här människorna skall
            bo på när de blir gamla. De kan t.ex. inte besöka en akutmottagning
            inom sjukvården.
          </note>
          <note>
            Det finns så mycket att säga, fru talman, att man inte riktigt
            hinner med allt. Men vi tar det igen.
          </note>
          <note type="speaker">
            Anf. 161 Socialminister LARS ENGQVIST (s):
          </note>
          <note>
            Fru talman! När det gäller forskningen på området har jag förstått
            att det generellt råder en sorts samstämmighet bland huvuddelen
            av forskarvärlden om att det inte finns något samband mellan exponering
            av elektromagnetiska fält och elöverkänslighet, som det heter.
            Denna huvuddel av forskarvärlden är den som man ofta hänvisar
            till.
          </note>
          <note>
            Men spännande på det här området, likaväl som på andra områden,
            exempelvis amalgam som Marianne Andersson pekar på, är att det
            faktiskt finns flera forskare som tvärtom hävdar att det finns
            ett sådant samband.
          </note>
          <note>
            Då är det viktigt att man inte avstår från att lyssna på de forskare
            som skiljer ut sig från den stora gruppen, utan att man noggrant
            lyssnar på vad de har att säga. Där har vi en gemensam uppfattning.
            Så länge det finns forskare som med utförligt underlag hävdar
            att man kan peka på ett sådant samband är det viktigt att man
            lyssnar på dem.
          </note>
          <note>
            Jag förstår Marianne Andersson när hon påpekar att när jag refererade
            till Socialstyrelsens allmänna råd sade jag att läkaren "kan"
            lyssna på och respektera patientens egen uppfattning. Jag tolkade
            den formuleringen som "har förmåga att", dvs. att det är viktigt
            att läkaren har förmåga att lyssna på och respektera patientens
            egen uppfattning. Jag kan gärna säga att det kanske borde ha stått
            "skall". Men poängen är att man utgår från patientens egen uppfattning.
          </note>
          <note>
            Jag har en viss egen erfarenhet, inte i min allra närmaste umgängeskrets,
            men som ansvarig för ett större företag. Där mötte jag människor
            som led av elöverkänslighet. Det är viktigt att man tar deras
            egen beskrivning, deras egen förklaring till problemen på allvar
            och att man faktiskt utgår från de symtom de har att brottas med.
            Det måste vi se till att vi löser.
          </note>
          <note>
            Tidigare har jag förstått att man inte har tagit problemet på
            allvar, att man inte har haft förmåga att lyssna på patientens
            egna uppfattningar. Det var det som avsågs med min formulering.
            Läkaren skall kunna lyssna på och respektera patientens egen uppfattning.
            Säg gärna att läkaren skall lyssna på och respektera patientens
            egen uppfattning.
          </note>
          <note type="speaker">
            Anf. 162 MARIANNE ANDERSSON (c):
          </note>
          <note>
            Fru talman! Först vill jag bara säga att det också är viktigt
            att de forskare som har en annan uppfattning har en chans att
            forska, att de får några pengar så att pengarna inte tas bort.
            Då blir det ju något slags moment 22, som gör att man inte kommer
            någon vart.
          </note>
          <note>
            Sedan skulle jag vilja ta upp det projekt som jag nämnde. Det
            är precis på det sätt som ministern beskriver och efterlyser,
            så det är väldigt bra. SIF är också involverat. SIF har jobbat
            oerhört mycket med den här frågan. Jag kan rekommendera ministern
            att ta kontakt med SIF och verkligen se på SIF:s arbete.
          </note>
          <note>
            Det är ganska fantastiskt. Det vore bra om det funnes några pengar
            för att få stöd för liknande projekt, pengar att söka för att
            hjälpa till lite grann i det här jobbet. Det skulle vara bra.
            Och det vore ju intressant för ministern att besöka ett sådant
            projekt. Det kan rekommenderas.
          </note>
          <note>
            Sedan vill jag ta upp en annan sak som också ministern berörde
            lite grann, nämligen att det finns ett
          </note>
          <note>
            A-lag och ett B-lag bland de elöverkänsliga. De som jobbar på
            stora arbetsplatser - privata eller offentliga
          </note>
          <note>
            - och är viktiga för verksamheten får elsanering.
          </note>
          <note>
            Socialstyrelsen har sanerat. Såtenäs flygflottilj har sanerat
            ett hus och lyckats bra. Där sitter många som har haft problem
            och jobbar, och det går bra. Banker och fondkommissionärer har
            sanerat i mycket stor utsträckning, för där finns det många som
            inte klarar av att sitta vid en dator hela tiden. De har alltså
            fått åtgärder.
          </note>
          <note>
            Men man pratar inte så mycket om det, för det har något slags
            negativ klang när det inte är erkänt. Då pratar varken myndigheter
            eller företag om detta, och så får de här människorna hjälp.
          </note>
          <note>
            Men de andra då? De som jobbar i ett litet företag som inte har
            möjligheter, kunskaper eller insikter, de som kanske finns någon
            annanstans i samhället får ingen hjälp alls.
          </note>
          <note>
            Jag tycker att detta är ett jätteproblem. Vissa får faktiskt
            hjälp. Man pratar inte om det, man vill inte erkänna det. Men
            de andra lämnas därhän. Ett sådant samhälle tycker inte jag att
            vi skall ha. Vi måste se till att vi hjälper alla.
          </note>
          <note>
            Jag hoppas att vi är överens om inriktningen i det här. Jag är
            misstänksam på grund av att jag har sett så mycket. Men jag hoppas
            att vi verkligen kan ta det här på allvar och komma fram i de
            här frågorna.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1998/99:47 om produktsäkerhet beträffande
            offentliga tjänster
          </note>
          <note>
            Anf. 163 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Marietta de Pourbaix-Lundin har frågat mig vad jag
            avser att göra för att ge medborgarna samma skydd när det gäller
            offentliga tjänster som redan finns beträffande privata tjänster.
          </note>
          <note>
            En revidering av det allmänna produktsäkerhetsdirektivet (92/59/EEG)
            pågår för närvarande inom EU-
          </note>
          <note>
            kommissionen. Frågan om ifall tjänsters säkerhet bör ingå i direktivet
            har tagits upp i detta arbete, men en preliminär bedömning är
            att det inte finns någon majoritet bland medlemsstaterna för att
            utvidga direktivet på detta sätt. Kommissionen kommer dock att
            presentera en studie i frågan, och Sverige bör vid genomförandet
            av det reviderade direktivet noga studera denna. Därefter kan
            man ånyo diskutera om produktsäkerhetslagen (1988:1604) bör utökas
            till att också omfatta offentliga tjänster. Regeringen avser bl.a.
            därför för närvarande inte att lägga fram några förslag till förändringar
            av produktsäkerhetslagen.
          </note>
          <note>
            Man kan också konstatera att en sådan förändring av produktsäkerhetslagen
            inte kan innebära rätt till återbetalning eller skadestånd för
            den enskilde, eftersom lagen är marknadsrättslig.
          </note>
          <note>
            I ett lite större perspektiv kan man konstatera att det naturligtvis
            är regeringens mening att enskilda konsumenter inte i något sammanhang
            skall behöva utsättas för en farlig vara eller tjänst. Detta gäller
            oavsett om varan eller tjänsten tillhandahålls i näringsverksamhet
            eller i offentlig verksamhet. Kommunerna har ett grundläggande
            ansvar för att de tjänster som utbjuds i kommunal regi är säkra.
            Offentliga tjänster på de kommunala och landstingskommunala områdena
            är därför redan i dag föremål för specialreglering och en omfattande
            tillsyn från olika myndigheter. Exempel på sådan lagstiftning
            är hälso- och sjukvårdslagen (1982:763), socialtjänstlagen (1980:620)
            och hälsoskyddslagen (1982:1080).
          </note>
          <note>
            Dessutom finns det när det gäller tjänster som utbjuds i offentlig
            regi alltid möjlighet att på politisk väg utkräva ansvar för tjänster
            som man inte är nöjd med.
          </note>
          <note>
            Den dom i Högsta domstolen av den 12 november
          </note>
          <note>
            1998 (mål nr T 2842-97) som Marietta de Pourbaix-
          </note>
          <note>
            Lundin refererar till är intressant ur detta perspektiv.
          </note>
          <note>
            Den innebär ett visst klargörande i så måtto att Högsta domstolen
            konstaterade att sedan väl en barnomsorgsplats tagits i anspråk
            så har rättsförhållandet mellan parterna så pass starka privaträttsliga
            inslag att det föreligger ett ömsesidigt förpliktande avtal.
          </note>
          <note>
            Bakgrunden till detta mål var att en förälder hade begärt att
            få tillbaka erlagd daghemsavgift med hänvisning till att kommunen
            hade åsidosatt sina skyldigheter i rättsförhållandet mellan parterna,
            bl.a. genom att barnomsorgen äventyrat barnens hälsa på grund
            av förekomst av mögel i lokalen. Domstolen slår därmed fast att
            det finns starka privaträttsliga inslag inom ett så pass utpräglat
            offentligrättsligt område som barnomsorgen får anses utgöra. Men
            domen gäller ett enskilt fall, och jag vill därför inte kommentera
            den mer än så.
          </note>
          <note>
            Man kan dock i detta sammanhang konstatera att avregleringen
            av olika marknader för den enskilde har lett till mer oklara gränser
            för vilka regler som gäller. Det har uppstått en gråzon mellan
            de tjänster samhället tillhandahåller och vad som bjuds ut på
            en fri marknad. En gränsdragning mellan vad som är eller bör vara
            konsumenträttigheter och vad som faller inom andra politiska områden,
            t.ex. socialpolitik, är därför ibland svår att göra för den enskilde.
          </note>
          <note>
            Regeringen har nyligen beslutat tillkalla en parlamentarisk kommitté
            som skall göra en översyn av de konsumentpolitiska målen. I direktiven
            till kommittén tas bl.a. upp frågan om vilka rättigheter den enskilde
            har i sin roll som medborgare respektive som konsument i olika
            sammanhang. Kommittén skall också överväga vilka instanser man
            bör kunna vända sig till med eventuella klagomål och för att få
            information. Frågan om hur offentliga tjänsters säkerhet på bästa
            sätt kan regleras kan även diskuteras i detta sammanhang, och
            den tidigare nämnda domen kan då användas som underlag.
          </note>
          <note type="speaker">
            Anf. 164 MARIETTA DE POURBAIX-LUNDIN (m):
          </note>
          <note>
            Fru talman! Jag tackar för svaret, som jag ser som mycket positivt.
            Jag tror att det är första gången sedan jag kom till riksdagen
            som jag tycker ett svar kan vara positivt. Den fortsatta debatten
            får väl utvisa om det är så positivt som jag uppfattat det. Det
            är faktiskt första gången som jag känner att det finns en öppning
            för att medborgarna skall ha samma skydd oavsett om tjänsten utförs
            inom den offentliga eller den privata sektorn och också för att
            man skall uppnå konkurrensneutralitet mellan den privata och den
            offentliga sektorn.
          </note>
          <note>
            Vi har haft många debatter om detta i kammaren.
          </note>
          <note>
            Vi har väckt motioner om detta hela tiden från moderat håll.
            Vi tycker att det skall vara likvärdigt, att vi skulle behöva
            en lag när det gäller de offentliga tjänsterna. Det var alldeles
            nyligen vi fick en lag om de offentliga varorna. Jag har hela
            tiden fått höra från socialdemokratiska företrädare att nej, en
            sådan lag behövs inte. Det finns massor av speciallagstiftning,
            som statsrådet också räknade upp. Det visar sig att det inte täcker
            allt.
          </note>
          <note>
            Nu ser jag att det finns en öppning. Statsrådet säger visserligen
            "inte för närvarande" och att kanske kan den parlamentariska utredningen
            göra någonting.
          </note>
          <note>
            Om det nu verkar vara svårt att komma till skott inom
          </note>
          <note>
            EU är det ingenting som hindrar att Sverige lägger sig på en
            miniminivå. Våra lagar går mycket längre än
          </note>
          <note>
            EU:s i många andra sammanhang. Vi behöver inte vänta på EU. Det
            är det första jag tänker på.
          </note>
          <note>
            Om jag får ett besked om det lite diffusa, att utredningen kan
            titta på frågan, kan den här debatten snabbt ta slut. Är statsrådet
            beredd att ge ett tilläggsdirektiv där man säger att utredningen
            skall titta på frågan? Om jag får svaret att statsrådet är beredd
            att göra det, då är övrig debatt överflödig.
          </note>
          <note>
            Anf. 165 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag skall ge ett klart svar på den frågan, och det
            är nej. Det skulle framstå som en överloppsgärning att redan nu,
            när regeringen alldeles nyligen antagit direktiven till utredningen,
            lägga till tilläggsdirektiv. Jag tycker inte heller att det finns
            skäl att göra det. Utredningen har i uppdrag att analysera vilken
            roll man har som medborgare och vilken roll man har som konsument
            samt klargöra den gränsdragning som gäller i förhållande bl.a.
            till tjänsterna på det offentliga området.
          </note>
          <note>
            Jag tycker också att det är viktigt att ändå ha en principiell
            utgångspunkt i denna fråga. Det är naturligtvis regeringens uppfattning
            att ingen, oavsett vem som står för en vara eller en tjänst, skall
            behöva utsättas för en farlig vara eller tjänst oberoende av vem
            som levererar varan eller tjänsten. Samtidigt finns det en klar
            skillnad mellan tjänster som erbjuds på den privata marknaden
            i ett näringsrättsligt förhållande och de tjänster som erbjuds
            inom många sektorer i det offentliga området. Det finns den skillnaden
            att kommunerna har ett grundläggande ansvar för att se till att
            tjänsten erbjuds på ett säkert sätt. Kommunala tjänster är, som
            jag framhåller i mitt svar kringgärdade av en rad specialregleringar
            - lagstiftning, andra författningar, beslut av myndigheter - något
            som inte på samma påtagliga sätt gäller det näringsrättsliga området.
          </note>
          <note>
            I tillägg kommer att tillsynen under senare år alltmer börjat
            spela en viktig roll för statliga organ och länsstyrelserna. De
            har att se till att man utövar en noggrann tillsyn över kommunernas
            verksamhet.
          </note>
          <note>
            Det kan gälla sjukvårdsområdet, äldreomsorgen, skolan. Den tillsynsverksamheten
            är oerhört viktig när det gäller att följa upp de tjänster som
            erbjuds av kommunala och landstingskommunala organ.
          </note>
          <note>
            Sedan skall man lägga till att till skillnad från de tjänster
            som erbjuds av privata näringsidkare kan det, när det gäller det
            kommunala och landstingskommunala området, utkrävas ett direkt
            politiskt ansvar för den verksamhet som bedrivs. Det är klart
            att det finns skiljelinjer.
          </note>
          <note>
            Som jag framhåller i mitt svar finns det ett behov av att göra
            en översyn av förhållandena mot bakgrund av den avreglering som
            skett under senare år på området. Det är det som utredningen har
            att analysera och fundera kring.
          </note>
          <note type="speaker">
            Anf. 166 MARIETTA DE POURBAIX-LUNDIN (m):
          </note>
          <note>
            Fru talman! Då blir debatten lite längre. Jag hade trott att
            den skulle kunna klaras av väldigt kort.
          </note>
          <note>
            Jag tycker att det är synd att detta inte fanns med i direktiven.
            Statsrådet har ju fått min interpellation för flera månader sedan,
            haft det här i tankarna och hade kunnat lägga in det i direktiven.
            Det kunde ha stått att man skall överväga det.
          </note>
          <note>
            Jag vet inte om det är så enkelt att utkräva ett politiskt ansvar.
            Om jag köper en tjänst inom den privata sektorn som jag är missnöjd
            med, köper jag aldrig den igen. Inom den offentliga sektorn är
            jag kanske helt utlämnad, för den offentliga sektorn har ofta
            monopol. Då skall jag utkräva ett politiskt ansvar. Hur ofta kan
            jag göra det? Vart fjärde år? På den privata sidan kan jag däremot
            låta bli att köpa, jag kan välja. Jag tycker att det inte är så
            enkelt för konsumenter och medborgare. Varför fattade man beslut
            för mindre än ett år sedan om att offentliga varor skulle kunna
            omfattas? Så har man inte haft det förr, men nu kom man plötsligt
            fram till att de skulle omfattas av produktsäkerhetslagen. Det
            förvånade oss varför man inte tog steget fullt ut.
          </note>
          <note>
            Det finns ingen riktig konkurrensneutralitet mellan att utföra
            en tjänst privat och att utföra den i offentlig regi. Ibland utför
            man samma tjänster. Barnomsorg kan t.ex. bedrivas i privat och
            offentlig regi.
          </note>
          <note>
            Då finns inte riktigt en konkurrensneutralitet. Jag medger att
            det är komplicerat och att man inte kan lösa frågan pang bom så
            här. Därför hade det varit så väldigt bra om den parlamentariska
            utredningen hade fått titta på det. Nu står det i direktiven att
            den kan göra det. Det är synd att statsrådet säger att det inte
            är någonting att lägga till. Man behöver inte känna att det är
            ett misslyckande, utan man kunde säga att utredningen skall titta
            på också detta för att se om vi kan göra någonting.
          </note>
          <note>
            Det finns ännu en chans att säga att det kanske blir så.
          </note>
          <note>
            Anf. 167 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag vet inte ifall interpellanten har tagit del av
            direktiven till Konsumentutredningen. Där står ganska klart angivet
            att utredningen har att se på denna fråga. Jag skall återge en
            passus i direktiven för att klargöra det här: Avregleringen av
            vissa marknader och konkurrensutsättningen av vissa tjänster i
            kommunerna har för den enskilde inneburit ökade valmöjligheter
            men också lett till mer oklara gränser för vilka regler som gäller.
            Det är angeläget att klargöra vilken roll konsumentpolitiken har
            i detta sammanhang. Kommittén skall därför analysera vilka rättigheter
            den enskilde har i sin roll som medborgare respektive som konsument
            i olika sammanhang.
          </note>
          <note>
            Kommittén skall också överväga vilka instanser man bör kunna
            vända sig till med eventuella klagomål och för att få information.
          </note>
          <note>
            Problemkomplexet ligger hos utredningen. Vi får avvakta vad den
            kommer fram till. Slutbetänkandet skall presenteras under nästa
            år. Därmed tycker jag att intresset av att frågan analyseras är
            tillgodosett.
          </note>
          <note type="speaker">
            Anf. 168 MARIETTA DE POURBAIX-LUNDIN (m):
          </note>
          <note>
            Fru talman! Jag skall se till att vår representant tar upp denna
            fråga och kanske tar del av denna debatt.
          </note>
          <note>
            Direktiven tangerar frågan, och utredningen kan ta upp den om
            utredningen själv vill. Jag ser positivt på detta och förutsätter
            att det blir så. Det kommer nog att bli svårt att undvika att
            ta upp frågan, eftersom det så ofta har väckts motioner, inte
            bara från moderaterna utan även från andra partier.
          </note>
          <note>
            Jag ser positivt på detta. Utredningen kommer att ta upp frågan.
            Sedan får vi se vad man kommer fram till. Jag hoppas att man hittar
            en lösning som gör det hela konkurrensneutralt och som gör att
            medborgarna
          </note>
          <note>
            - oavsett om tjänsten utförs privat eller offentligt -
          </note>
          <note>
            har samma skydd, trygghet och säkerhet.
          </note>
          <note>
            Jag ser fram emot att utredningen blir färdig och att resultatet
            blir som jag vill att det skall bli.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 1998/99:85 om ombildning av hyresfastigheter
            till bostadsrätter
          </note>
          <note>
            Anf. 169 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta dels i syfte att skydda den kommunala självbestämmanderätten,
            dels för att underlätta för hyresgäster i de fall de önskar köpa
            sina lägenheter och ombilda dem till bostadsrätter.
          </note>
          <note>
            Interpellationen har ställts mot bakgrund av ett tillkännagivande
            av riksdagen (1998/99:BoU1). Bostadsutskottet anser att det är
            väsentligt att det blir klarlagt efter vilka kriterier det skall
            bedömas om ett bostadsföretag skall inta den särställning det
            innebär att vara ett allmännyttigt företag. Dessa företag bör
            enligt utskottet också ges ett skydd mot att de omdanas till andra
            typer av företag och att deras egendom avyttras i strid med målsättningen
            för företagens verksamhet.
          </note>
          <note>
            Målet om en god bostad för alla utgår från ett starkt engagemang
            från samhällets sida. Stat och kommun har under lång tid lagt
            ned betydande ekonomiska resurser för att bygga upp de kommunala
            och allmännyttiga bostadsföretagen. Dessa företag utgör numera
            en mycket betydande ekonomisk tillgång som alla medborgare har
            del i.
          </note>
          <note>
            Statens intresse av att motverka utförsäljningar av de kommunala
            bostadsföretagen och deras bostäder handlar emellertid inte bara
            om att värna om de ansenliga ekonomiska resurser som staten över
            åren har tillfört företagen. Statens intresse gäller i första
            hand att kommunerna även fortsättningsvis kan fullgöra de uppgifter
            inom bostadsförsörjningens område som är grunden för den nuvarande
            ansvarsfördelningen inom bostadspolitiken. Som exempel vill jag
            nämna att de allmännyttiga bostadsföretagen har en viktig roll
            inom bruksvärdessystemet.
          </note>
          <note>
            Regeringen anser att den nuvarande ansvarsfördelningen inom bostadspolitiken
            är ändamålsenlig.
          </note>
          <note>
            Starka och välskötta bostadsföretag som är öppna för alla grupper
            av medborgare och kan tillgodose deras behov är en nödvändig tillgång
            i ett modernt välfärdssamhälle.
          </note>
          <note>
            De kommunala bostadsföretagen bör även i framtiden drivas utan
            vinstsyfte. Det har betydelse för hyresgästernas trygghet, men
            det är också viktigt för den allmänna miljöutvecklingen att fastighetsägaren
            har ett långsiktigt perspektiv på underhåll och skötsel.
          </note>
          <note>
            För närvarande pågår en beredning inom Regeringskansliet om vilka
            regler som skall gälla för kommuner som vill sälja hela eller
            delar av det kommunala bostadsföretagets fastighetsbestånd. En
            utgångspunkt för detta beredningsarbete är att de kommunala bostadsföretagen
            måste ges förutsättningar att fortsatt konsolidera sig. Det kan
            ske genom försäljningar som tillför företagen nya likvida medel
            eller som förebygger fortsatta förluster. Utförsäljningar som
            strider mot detta syfte måste emellertid motverkas även i fortsättningen.
            Olika vägar för hur detta kan åstadkommas prövas i det pågående
            beredningsarbetet, och regeringen avser att lämna förslag till
            riksdagen senare i vår.
          </note>
          <note>
            Regeringen är intresserad av att starta en diskussion om allmännyttan
            i ett längre perspektiv. Många hyresgäster har en vilja och ett
            berättigat intresse av att ta ett större ansvar för sitt boende
            och sina boendekostnader. Den kooperativa hyresrätten har prövats
            och kan vara ett alternativ för att utveckla nya företagsformer
            inom ramen för den allmännyttiga modellen. Det kan också finnas
            andra former som ger hyresgästerna ett starkt inflytande. Regeringen
            är beredd att medverka till att nya former för att stärka hyresgästernas
            inflytande över sitt boende och sina boendekostnader blir belysta
            och diskuterade.
          </note>
          <note type="speaker">
            Anf. 170 STEN ANDERSSON (m):
          </note>
          <note>
            Fru talman! Först vill jag gratulera en malmöbo till att ha blivit
            minister. Sedan var det slut med det trevliga.
          </note>
          <note>
            Jag ställde två frågor i min interpellation, vilket också statsrådet
            inledningsvis nämner i sitt svar. Men han svarar inte på någon
            av dessa frågor.
          </note>
          <note>
            Jag frågade om statsrådet var beredd att underlätta för hyresgäster
            att ombilda sina lägenheter till bostadsrätter - inget svar. Jag
            frågade också om han var beredd att kämpa för den kommunala självbestämmanderätten
            - inget svar.
          </note>
          <note>
            Att socialdemokraterna struntar i kommunerna och att man vill
            se staten som en överhöghet är ingen nyhet. Men att man nu struntar
            i de hyresgäster som vill ombilda sina lägenheter är en nyhet.
          </note>
          <note>
            Allt detta beror på att Socialdemokraterna, Vänsterpartiet och
            Miljöpartiet har begärt att regeringen skall återkomma till riksdagen
            med ett förslag om att i praktiken förbjuda hyresgäster att ombilda
            sina lägenheter till bostadsrätter. I stället för som tidigare,
            då marknadspriset gällde vid försäljningar, vill man nu införa
            ett pris som innebär att det skall beräknas på vad varje lägenhet
            kan tänkas vara värd i framtiden -
          </note>
          <note>
            något som ingen vet.
          </note>
          <note>
            Fru talman! Jag hoppas att det inte finns någon kommun i Sverige
            som har sålt en fastighet till annat pris än marknadspris. Är
            det någon kommun som har sålt till ett pris som ligger lägre än
            någon annan skulle vilja betala? Kan statsrådet ge mig ett enda
            sådant exempel?
          </note>
          <note>
            De flesta - det är bara att se hur vi i riksdagen bor
          </note>
          <note>
            - vill bo i egna hem eller i bostadsrätter. Jag är ett undantag,
            men det beror på min egen fria vilja.
          </note>
          <note>
            Hurrandet för allmännyttan innebär en kränkning av privata fastighetsägare.
            Den stora majoriteten sköter ju sina fastigheter på ett bra sätt,
            och de har nöjda hyresgäster. Men det verkar inte så när man lyssnar
            på statsrådet.
          </note>
          <note>
            Resonemanget om att allmännyttan har fått stöd av staten och
            att staten därför skall ha ett visst inflytande verkar lite klurigt.
            Jag vill påpeka att alla etablerade boendeformer i Sverige i större
            eller mindre omfattning har fått statligt stöd, så detta kan inte
            vara ett skäl för att inte bevilja de önskemål som hyresgästerna
            eventuellt kan ha.
          </note>
          <note>
            Sedan uppstår det andra komplikationer. Jag vill ha svar från
            statsrådet om detta bara gäller allmännyttan. Det kan väl inte
            gälla dem som i dag hyr av en privat hyresvärd och vill ombilda
            sina lägenheter till bostadsrätter. Det har väl inte gått så långt
            att staten har tillsatt någon form av priskontrollnämnd, precis
            som man kanske hade i Sovjet, för att förhindra hyresgästerna
            från att genomföra en ombildning.
          </note>
          <note>
            Jag skulle vilja ha svar på dessa frågor, och framför allt på
            denna: Är det demokratiskt rätt att förbjuda en kommun, som har
            gått till val på att man vill ombilda hyresrätter till bostadsrätter,
            att göra detta?
          </note>
          <note>
            Kommer staten att förhindra det? Om det är så, är demokratin
            faktiskt i fara.
          </note>
          <note type="speaker">
            Anf. 171 CARL-ERIK SKÅRMAN (m):
          </note>
          <note>
            Fru talman! Det övergripande målet för bostadspolitiken bör vara
            att de bostäder som finns på bostadsmarknaden skall svara mot
            den efterfrågan som finns. Var och en skall kunna finna en passande
            bostad vad gäller sammanvägda önskemål om storlek, standard och
            kostnader.
          </note>
          <note>
            Denna grundläggande målsättning bör naturligtvis också gälla
            upplåtelseformerna. Det är därför som det är så viktigt att följa
            utvecklingen av olika upplåtelseformers innehåll och omfattning.
            Mot denna bakgrund är den interpellation som Sten Andersson har
            ställt mycket intressant.
          </note>
          <note>
            Socialdemokraterna har under senare tid idémässigt befunnit sig
            långt från de ideal man odlade under
          </note>
          <note>
            HSB:s och Riksbyggens uppbyggnad. Borta är de tidigare idealen
            att hyresgäster skall äga och styra sitt boende.
          </note>
          <note>
            Det perspektiv som Socialdemokraterna nu för tiden odlar, både
            på den kommunala och på den statliga nivån, är snarare den kommunala
            ägarrepresentantens perspektiv. Kommunalpolitikernas inflytande
            över människors boende får uppenbarligen inte minskas.
          </note>
          <note>
            Det intresse som det i första hand värnas om är faktiskt tryggheten
            i fortsatta uppdrag och fortsatt inflytande över medborgarnas
            boende som de kommunala styrelserepresentanterna kan ha. Detta
            tycker jag är fel målsättning. Det vore rimligare att man utgick
            från de boendes önskemål vid utformandet av bostadspolitiken.
          </note>
          <note>
            Statsrådet uppehåller sig i svaret mycket vid hur makten över
            boendet skall ligga kvar i de kommunala bostadsbolagens styrelser.
            Jag håller med Sten Andersson om att det sker till den grad att
            de direkta svaren på frågorna som interpellationen mynnar ut i
            uteblir.
          </note>
          <note>
            Vad är statsrådet berett att göra för att värna om den kommunala
            självbestämmanderätten över de kommunala bostäderna mot bakgrund
            av de förslag om styrning av försäljningspriser på enskilda fastigheter
            som bostadsutskottets socialdemokratiskt ledda majoritet nu tycks
            vilja skriva kommunerna på näsan?
          </note>
          <note>
            Riksdagsmajoriteten har ställt sig bakom ett initiativ och givit
            regeringen i uppdrag att ta fram lagförslag på området. Jag avundas
            inte regeringen. Hur skall regeringen göra när man av allt att
            döma måste göra ytterligare ingrepp i den kommunala självbestämmanderätten?
          </note>
          <note>
            Riksdagens socialdemokratiskt ledda majoritet har krävt att om
            hyresgästerna i en fastighet, som Sten
          </note>
          <note>
            Andersson var inne på, vill köpa sitt hyreshus för att bli bostadsrättsboende,
            så skall de betala ett pris för fastigheten som om hyresgästerna
            hade sagts upp och lägenheterna vore tomma. På det sättet vill
            man diskriminera hyresgästerna gentemot vanliga fastighetsägare
            eller ägare av hyreshus, vilka vid köp av hyreshus betalar ett
            avsevärt lägre marknadspris som grundar sig på vanliga avkastningsvärderingar.
          </note>
          <note>
            Hur menar statsrådet att det skall vara möjligt att uppfylla
            detta gentemot hyresgästerna fientliga och av Socialdemokraterna
            inspirerade riksdagsbeslut?
          </note>
          <note>
            Jag tror att det kommer att bli ett oerhört svårt juridiskt arbete.
          </note>
          <note>
            Anf. 172 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Interpellanten, den övriga debattdeltagaren och jag
            - Moderaterna och Socialdemokraterna - har ju helt olika utgångspunkter
            för bostadspolitiken. Det ligger naturligtvis i botten för den
            diskussion som vi just nu för.
          </note>
          <note>
            Moderaternas bostadspolitik innebär en total avreglering, att
            marknaden skall styra på bostadsområdet, medan Socialdemokraternas
            uppfattning i grunden bygger på utgångspunkterna för en social
            bostadspolitik.
          </note>
          <note>
            Till skillnad från i många andra länder i Europa har allmännyttan
            spelat en central roll för den sociala bostadspolitiken. När andra
            länder har byggt socialbostäder för de mindre bemedlade, de som
            har det svårt på bostadsmarknaden, har vi i Sverige skapat ett
            allmännyttigt bostadsbestånd dit alla har möjlighet att vända
            sig och som kan vara attraktivt för alla grupper i samhället.
            Jag tror att det är oerhört viktigt att vi värnar om den delen
            av bostadspolitiken för att behålla någon form av värdighet inom
            ramen för bostadspolitiken framöver.
          </note>
          <note>
            Vi vet att det finns starka segregationstendenser i det svenska
            samhället. Vi vet att det återspeglar sig på bostadsmarknaden.
            Men skulle vi lämna systemet med ett stort allmännyttigt bostadsbestånd
            och helt gå över till en ren marknadsstyrning av boendet, skulle
            segregationstendenserna mycket kraftigt spädas på.
          </note>
          <note>
            Den viktiga utgångspunkten för regeringens inställning är att
            vi även framöver måste värna ett stort inslag av allmännyttigt
            bostadsbestånd, icke ett vinstmaximerat hyresbestånd, för att
            även framöver kunna bedriva en social bostadspolitik.
          </note>
          <note>
            När vi i regeringen nu funderar kring allmännyttan och de utförsäljningar
            som är på gång, framför allt i Stockholmsområdet, är det detta
            som är den huvudsakliga utgångspunkten.
          </note>
          <note>
            Den andra utgångspunkten är naturligtvis att samhället, både
            stat och kommun, har byggt upp ett bostadskapital inom allmännyttan.
            Genom att staten ger väldigt frikostiga subventioner, frikostigare
            än till privata hyresrätter, och genom att kommunerna tar ansvar
            för byggandet har vi gemensamt byggt upp ett stort kapital inom
            det allmännyttiga bostadsbeståndet.
          </note>
          <note>
            De utförsäljningar som nu sker inom ramen för allmännyttan tenderar
            att innebära en överföring av förmögenheter från de gemensamma
            kommuninvånarna till dem som köper bostadsrätter. Tag Stockholm
            som exempel. Det är ett annat skäl till att vi i regeringen nu
            funderar över vilka åtgärder vi skall vidta för att även framöver
            tillförsäkra oss ett stort allmännyttigt bostadsbestånd.
          </note>
          <note>
            Det finns ett tredje skäl, nämligen det allmännyttiga bostadsbeståndets
            betydelse för hyressättningssystemet. Vi har ett bruksvärdessystem
            i Sverige, där allmännyttan i hög grad är styrande för hyressättningen
            även i det privata bostadsbeståndet. Om det skulle ske en utarmning
            och en kraftig utförsäljning av det allmännyttiga hyresbeståndet,
            skulle grundvalarna för hyressättningen förändras på ett allvarligt
            sätt. Det skulle leda till, är jag alldeles övertygad om, kraftiga
            hyreshöjningar inom hela hyresrättsbeståndet - något som jag inte
            tror att hyresgästerna är betjänta av.
          </note>
          <note type="speaker">
            Anf. 173 STEN ANDERSSON (m):
          </note>
          <note>
            Herr talman! Statsrådet är rädd för att marknaden skall styra
            och tycker att det är bra att vi har den s.k.
          </note>
          <note>
            bruksvärdesprincipen kvar. Låt mig då tala om att den vill även
            statsrådets parti ta bort. När den principen infördes var det
            för att få kontroll på ett dåligt läge.
          </note>
          <note>
            Nu har den funnits kvar i många, många år. Det är ett klockrent
            exempel på en närmast totalt misslyckad bostadspolitik.
          </note>
          <note>
            Vad gäller marknaden: I den stora delen av boendebeståndet i
            Sverige - villor och bostadsrätter - styr ju marknaden. Det fungerar.
            Folk protesterar inte. Det är t.o.m. attraktivt. Varför kan inte
            marknaden få styra även på det allmännyttiga området?
          </note>
          <note>
            Sedan lovorden över allmännyttan. Jag bor själv i en lägenhet
            som ägs av ett bra allmännyttigt företag.
          </note>
          <note>
            Men det är ju inte precis någon samlad del av befolkningen som
            hyr av allmännyttan, så den biten har man faktiskt misslyckats
            med.
          </note>
          <note>
            Statsrådet säger att staten har satsat mycket pengar i allmännyttan.
            Jag tror inte att något allmännyttigt företag vid något enda tillfälle
            har sålt delar av sina fastigheter till ett annat pris än högsta
            möjliga marknadspris. Ifall de inte gör det så borde de avsättas,
            och det kvickt. Däremot får ju alla boendeformer, det gäller villaägare
            och alla andra, faktiskt stöd från staten. Jag hoppas inte att
            statsrådet tänker gå in och rota i de boendeformerna också.
          </note>
          <note>
            Till sist, herr talman, fick jag inte svar på min fråga. Låt
            oss säga att ett eller flera partier går fram i ett val i en kommun
            och säger: Vi vill om vi vinner valet ge möjlighet för kommuninvånarna
            att kunna ombilda sina hyresrätter till bostadsrätter - eller
            t.o.m. ägarlägenheter som man i dag beslutade om i bostadsutskottet.
            Vill statsrådet verkligen ta bort den möjligheten? Om svaret blir
            ja menar jag att statsrådet åtminstone i detta fall är en dålig
            representant för demokratin. Då representerar han inte medborgarna
            och väljarna, utan då representerar han staten och överheten.
          </note>
          <note type="speaker">
            Anf. 174 CARL-ERIK SKÅRMAN (m):
          </note>
          <note>
            Herr talman! Jag förnekar inte att det finns skillnader i moderat
            och socialdemokratisk bostadspolitik.
          </note>
          <note>
            Men vad jag ser i dag är ju en under 50 år näst intill obruten
            socialdemokratisk bostadspolitik som har resulterat i bl.a. den
            segregation som vi har i dag och den dominerande ställning för
            de kommunala bostadsföretagen som vi har i dag. Jag trodde ju
            att den socialdemokratiska politiken gick ut på att man skulle
            försöka göra det så bra som möjligt för de boende.
          </note>
          <note>
            Det är åtminstone vad jag hör att ni talar om. Syftet kan väl
            ändå inte vara att tillförsäkra kommunalpolitikerna inflytande
            över de enskilda familjernas boende? Det rimliga vore väl att
            de boende själva fick bestämma hur de vill bo?
          </note>
          <note>
            När man överför, eller försäljer, en fastighet till vanliga hyreshusägare,
            menar statsrådet då att man överför förmögenheter på ett oskäligt
            sätt till dem som köper? När det gäller Wallenstam eller någon
            annan som Socialdemokraterna har sålt fastigheter till i Stockholm
            - har det varit ett oskäligt överförande av förmögenhet till de
            köparna? På annat sätt kan man ju inte tolka det när nu statsrådet
            säger att det vore oskäligt om hyresgästerna som bor i de här
            hyreshusen fick köpa till samma pris. Jag tycker att det är orimligt
            att påstå något sådant.
          </note>
          <note>
            Jag är väldigt glad att bostadsutskottet i dag på förmiddagen
            har bett regeringen att ta fram två nya upplåtelseformer för fast
            bestående i framtiden; kooperativa hyresrätter och ägarlägenheter.
            Det ökar, om än det sker motvilligt från regeringens sida, regeringens
            möjligheter att tillgodose de boendes önskemål.
          </note>
          <note>
            Anf. 175 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Tror Carl-Erik Skårman att en massiv utförsäljningsvåg
            inom allmännyttan i Stockholmsområdet lindrar segregationen? Ser
            inte Carl-
          </note>
          <note>
            Erik Skårman stora risker med att allmännyttan i de attraktiva
            områdena säljs ut på marknaden och att vi därmed får en utveckling
            med tilltagande, ökande, segregation?
          </note>
          <note>
            Vi har, och det sade jag i mitt tidigare inlägg, redan i dag
            väldigt starka segregationstendenser i det svenska samhället.
            Det beror inte på den socialdemokratiska bostadspolitiken. Det
            beror snarare naturligtvis på en utveckling där de sociala skillnaderna
            under några år på 90-talet har ökat. Vi har fått tilltagande arbetslöshet
            till följd av krisen i början av 90-talet.
          </note>
          <note>
            Att bryta segregationen är ett långsiktigt arbete där naturligtvis
            bostadspolitiken spelar sin roll. Men i första hand är det insatser
            mot arbetslösheten, socialpolitiska insatser och andra insatser
            som är av avgörande betydelse.
          </note>
          <note>
            Blicka ut över Europa där man har löst bostadsansvaret för de
            grupper som är svaga på ett annat sätt än vi har gjort i Sverige!
            Där har man byggt socialbostäder som bara efterfrågas, eller som
            bara bebos, av grupper som är väldigt svaga och utsatta. Det svenska
            allmännyttiga bostadsbeståndet har ju haft ett annat kännetecken,
            nämligen att det har vänt sig till alla grupper.
          </note>
          <note>
            Sten Andersson, som kommer från Malmö och bor i allmännyttan,
            vet att allmännyttan i Malmö precis som i många andra kommuner
            runt om i landet i vissa delar är attraktiva för alla människor.
            Det är inte omedelbart så att man, om man kommer från en viss
            adress eller har bott i allmännyttan eller det kommunala bostadsbeståndet,
            är stämplad som en person som har sociala problem eller är socialt
            utsatt.
          </note>
          <note>
            Moderaterna vill ha en total avreglering på bostadsmarknaden,
            en total marknadsutsättning, marknadsstyrning, av bostadsmarknaden.
            Det skulle leda till en utveckling där vi kom bort från ett rimligt
            hyresförhandlingssystem, där vi kom bort från ansvaret för att
            bedriva en bostadspolitik som kommer alla människor till del.
            Kommunerna skulle abdikera, och samhället skulle abdikera, från
            sitt bostadssociala ansvar. Det är en utveckling som inte jag
            vill se.
          </note>
          <note>
            Så till frågorna om den kommunala självstyrelsen.
          </note>
          <note>
            Jag besvarade dem i mitt interpellationssvar. Vi socialdemokrater
            betraktar bostadsförsörjningen som ett ansvar som stat och kommun
            gemensamt delar. Det ansvaret har vi tagit bakåt i tiden genom
            att ge starka subventioner för byggandet inom det allmännyttiga
            bostadsbeståndet, större subventioner än inom det privata hyresrättsbeståndet.
            Det ansvaret har vi också gemensamt eftersom vi socialdemokrater,
            i motsats till vad Sten Andersson säger, vill behålla ett bruksvärdessystem.
            Det ansvaret har vi också eftersom allmännyttan är det verksamma
            instrumentet för hyresförhandlingssystemet och bruksvärdessystemet.
          </note>
          <note>
            Därför är det ett gemensam statligt och kommunalt ansvar, och
            det är en viktig utgångspunkt för det arbete som regeringen nu
            bedriver med att ta fram ett förslag om allmännyttans framtida
            utveckling.
          </note>
          <note type="speaker">
            Anf. 176 STEN ANDERSSON (m):
          </note>
          <note>
            Herr talman! Låt mig först säga att jag tror att jag har rätt
            när jag säger att bruksvärderingssystemet bara infördes som en
            parentes. När man fick en bättre marknad skulle man ta bort det
            här. Det är jag helt övertygad om. Jag kan i efterhand börja fundera
            på en ny interpellation till statsrådet i den frågan.
          </note>
          <note>
            Sedan noterar jag också en annan sak. Om det inträffar som statsrådet
            vill, att man skall skilja på när man säljer hus som tillhör allmännyttan
            eller det privata beståndet, så innebär ju det att jag som bostadssökande
            i första hand ser till att försöka få tag på en privat bostad.
            Om man sedan i det hus där jag kommer att bo kommer överens om
            att ombilda huset till bostadsrätter och blir överens med ägaren
            om priset så blir det ju ett lägre pris än om jag hade bott i
            allmännyttans fastighet. Det måste ju bli konsekvensen av statsrådets
            resonemang om han inte skall ha rent sovjetiska modeller vad gäller
            lagstiftning i Sverige.
          </note>
          <note>
            Sedan detta med segregationen. Okej, man skall inte vara för
            generell, men var i Sverige finns den största segregationen och
            vilka har bostäder där om inte allmännyttan? Denna segregation
            är ett bevis på en annan misslyckad politik som vi dock inte skall
            ta upp i det här sammanhanget.
          </note>
          <note>
            Till sist, herr talman, vill jag ta upp det här stödet från staten.
            Jag tror att om statsrådet plockar fram sin räknare kan han notera
            att statens stöd till villaägare och bostadsrättsinnehavare faktiskt
            är betydligt större än det som har gått till allmännyttan. Det
            tror jag att han kan räkna fram på egen hand.
          </note>
          <note>
            Anf. 177 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Sten Andersson ger ju indirekt i sitt anförande
            ett väldigt klart besked. Det är att Moderaterna totalt vill avreglera
            situationen på bostadsmarknaden. De vill släppa det totalt fritt
            när det gäller hyressättningen. Han vill avskaffa bruksvärdessystemet
            och han vill inte införa något annat system i stället.
          </note>
          <note>
            Ser man ut över de europeiska länderna är det bara ett fåtal
            länder som har en totalt fri marknad på bostadsområdet. Ofta har
            man en hyresreglering.
          </note>
          <note>
            Vi avskaffade hyresregleringen och införde ett hyresförhandlingssystem
            som bygger på bruksvärdesprincipen med allmännyttan som hyresledande
            för att ha en begränsning när det gäller hyresutvecklingen och
            för att se till så att det är möjligt för vanligt folk att efterfråga
            hyresrättslägenheter även i attraktiva områden.
          </note>
          <note>
            Nu vill Moderaterna, vilket inte är okänt, avskaffa hela systemet
            och se till att marknaden själv tar hand om hyressättningen. Och
            då får vi en utveckling med starkt ökad segregation.
          </note>
          <note>
            En utförsäljning av stora delar av det attraktiva allmännyttiga
            beståndet i Stockholms innerstad, antingen i form av privata hyresrätter
            eller i form av bostadsrätter, skulle ju leda till en utveckling
            där det blir omöjligt för enskilda hyresgäster som har måttliga
            inkomster att efterfråga en lägenhet i Stockholms innerstad. Det
            skulle spä på segregationen allvarligt.
          </note>
          <note>
            Det var ett ganska klargörande besked från Sten
          </note>
          <note>
            Andersson.
          </note>
          <note>
            Jag vill ändå påpeka det som vi skriver i svaret, nämligen att
            vi inte har några invändningar mot att allmännyttan gör förändringar
            i syfte att konsolidera företaget och skapa en starkare position
            för företaget.
          </note>
          <note>
            Det kan behövas utförsäljningar som ett led i det.
          </note>
          <note>
            Men vi är starka motståndare till en stor avyttring av det allmännyttiga
            bostadsbeståndet som rubbar villkoren för den sociala bostadspolitiken.
          </note>
          <note>
            Överläggningen var härmed avslutad.
          </note>
          <note>
            24 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1998/99:47 till justitieutskottet
          </note>
          <note>
            Motioner
          </note>
          <note>
            1998/99:K9-K18 till konstitutionsutskottet
          </note>
          <note>
            1998/99:L4 och L5 till lagutskottet
          </note>
          <note>
            1998/99:Fö1 till försvarsutskottet
          </note>
          <note>
            1998/99:Sk17 och Sk18 till skatteutskottet
          </note>
          <note>
            25 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 januari
          </note>
          <note>
            1998/99:115 av Margareta Andersson (c) till näringsministern
          </note>
          <note>
            Arbetsmarknadspolitiska åtgärder
          </note>
          <note>
            1998/99:116 av Sven Bergström (c) till näringsministern
          </note>
          <note>
            Vägnätet
          </note>
          <note>
            1998/99:117 av Rolf Kenneryd (c) till statsrådet Lars-
          </note>
          <note>
            Erik Lövdén
          </note>
          <note>
            Kommunal skatteutjämning
          </note>
          <note>
            1998/99:118 av Rigmor Ahlstedt (c) till miljöministern
          </note>
          <note>
            Samhällsplanering
          </note>
          <note>
            1998/99:119 av Birgitta Sellén (c) till kulturministern
          </note>
          <note>
            Kultur i glesbyggd
          </note>
          <note>
            1998/99:120 av Åsa Torstensson (c) till statsrådet
          </note>
          <note>
            Britta Lejon
          </note>
          <note>
            Den lokala demokratin och utvecklingskraften
          </note>
          <note>
            1998/99:121 av Lennart Daléus (c) till statsministern
          </note>
          <note>
            Den regionala utvecklingen
          </note>
          <note>
            1998/99:122 av Erik Arthur Egervärn (c) till utbildningsministern
          </note>
          <note>
            Forskningsresurser vid mindre och medelstora högskolor
          </note>
          <note>
            1998/99:123 av Tuve Skånberg (kd) till socialministern
          </note>
          <note>
            De låga födelsetalen
          </note>
          <note>
            1998/99:124 av Lennart Kollmats (fp) till socialministern
          </note>
          <note>
            Barntandvården
          </note>
          <note>
            1998/99:125 av Marie Engström (v) till statsrådet
          </note>
          <note>
            Mona Sahlin
          </note>
          <note>
            Sjuklöneperioden och de mindre företagen
          </note>
          <note>
            1998/99:126 av Jan-Evert Rådhström (m) till näringsministern
          </note>
          <note>
            Företagsnedläggningar
          </note>
          <note>
            1998/99:127 av Tom Heyman (m) till justitieministern
          </note>
          <note>
            Schengen
          </note>
          <note>
            1998/99:128 av Barbro Johansson (mp) till näringsministern
          </note>
          <note>
            Klimatet på arbetsplatserna
          </note>
          <note>
            1998/99:129 av Agne Hansson (c) till finansministern
          </note>
          <note>
            EMU och regionalpolitiken
          </note>
          <note>
            1998/99:130 av Agne Hansson (c) till vice statsminister Lena
            Hjelm-Wallén
          </note>
          <note>
            EU:s strukturpolitik
          </note>
          <note>
            1998/99:131 av Kenneth Johansson (c) till socialministern
          </note>
          <note>
            Hälso- och sjukvården i hela landet
          </note>
          <note>
            1998/99:132 av Kenneth Johansson (c) till jordbruksministern
          </note>
          <note>
            Drivkraften i landsbygdsutvecklingen
          </note>
          <note>
            1998/99:133 av Gunnel Wallin (c) till miljöministern
          </note>
          <note>
            Bostadslösheten
          </note>
          <note>
            1998/99:134 av Sofia Jonsson (c) till utbildningsministern
          </note>
          <note>
            Utbildningsnivån i glesbygden
          </note>
          <note>
            1998/99:135 av Sofia Jonsson (c) till statsrådet Ingegerd Wärnersson
          </note>
          <note>
            Skolor i glesbygd
          </note>
          <note>
            1998/99:136 av Gunnel Wallin (c) till justitieministern
          </note>
          <note>
            Rättsväsendet
          </note>
          <note>
            1998/99:137 av Viviann Gerdin (c) till jordbruksministern
          </note>
          <note>
            Jämställdhet i regionalpolitiken
          </note>
          <note>
            1998/99:138 av Marianne Andersson (c) till statsrådet Mona Sahlin
          </note>
          <note>
            Turism i hela landet
          </note>
          <note>
            1998/99:139 av Birgitta Carlsson (c) till statsrådet
          </note>
          <note>
            Mona Sahlin
          </note>
          <note>
            Kvinnors företagande
          </note>
          <note>
            1998/99:140 av Lena Ek (c) till näringsministern
          </note>
          <note>
            Bredband till hushåll och företag
          </note>
          <note>
            1998/99:141 av Åke Sandström (c) till näringsministern
          </note>
          <note>
            Näringspolitik för bättre regional utveckling
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 2 februari.
          </note>
          <note>
            26 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 januari
          </note>
          <note>
            1998/99:285 av Ulla-Britt Hagström (kd) till statsrådet Mona
            Sahlin
          </note>
          <note>
            Estonia
          </note>
          <note>
            1998/99:286 av Dan Ericsson (kd) till socialministern
          </note>
          <note>
            Ersättning till lobotomerade från 1940- och 1950-talet
          </note>
          <note>
            1998/99:287 av Ulla Hoffmann (v) till näringsministern
          </note>
          <note>
            Avveckling av Nationellt Resurscentrum för kvinnor
          </note>
          <note>
            1998/99:288 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            Könsstympning
          </note>
          <note>
            1998/99:289 av Lars Ångström (mp) till miljöministern
          </note>
          <note>
            Aluminiumburkar
          </note>
          <note>
            1998/99:290 av Lars Wegendal (s) till näringsministern
          </note>
          <note>
            Vägvisningsskyltar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 februari.
          </note>
          <note>
            27 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 januari
          </note>
          <note>
            1998/99:253 av Inger Strömbom (kd) till näringsministern
          </note>
          <note>
            Öresundsförbindelsen och godstransporterna på järnväg
          </note>
          <note>
            1998/99:256 av Åke Sandström (c) till jordbruksministern
          </note>
          <note>
            Renbete på åkermark under vintern
          </note>
          <note>
            1998/99:257 av Kenneth Johansson (c) till statsrådet
          </note>
          <note>
            Ingegerd Wärnersson
          </note>
          <note>
            Kunskapslyftet
          </note>
          <note>
            1998/99:258 av Maud Ekendahl (m) till socialministern
          </note>
          <note>
            Hälso- och sjukvårdens ansvarsnämnd (HSAN)
          </note>
          <note>
            1998/99:261 av Bertil Persson (m) till statsrådet
          </note>
          <note>
            Lars-Erik Lövdén
          </note>
          <note>
            Återbetalning av studieskulder
          </note>
          <note>
            1998/99:263 av Rolf Gunnarsson (m) till statsrådet
          </note>
          <note>
            Maj-Inger Klingvall
          </note>
          <note>
            Bilstödet till handikappade
          </note>
          <note>
            1998/99:264 av Rolf Gunnarsson (m) till försvarsministern
          </note>
          <note>
            Antalet inskrivna värnpliktiga
          </note>
          <note>
            1998/99:265 av Lena Sandlin (s) till socialministern
          </note>
          <note>
            Osteoporos
          </note>
          <note>
            1998/99:266 av Christina Nenes (s) till socialministern
          </note>
          <note>
            Ersättning till psykiskt funktionshindrade som deltar i daglig
            verksamhet
          </note>
          <note>
            1998/99:267 av Maud Ekendahl (m) till justitieministern
          </note>
          <note>
            Psykiskt störda brottslingar
          </note>
          <note>
            1998/99:268 av Per Lager (mp) till utrikesministern
          </note>
          <note>
            Augusto Pinochet
          </note>
          <note>
            1998/99:273 av Per Lager (mp) till statsrådet Pierre
          </note>
          <note>
            Schori
          </note>
          <note>
            Grigorij Pasko
          </note>
          <note>
            1998/99:274 av Britt-Marie Danestig (v) till utbildningsministern
          </note>
          <note>
            Medicinarutbildningen och kvicksilverförgiftning m.m.
          </note>
          <note>
            1998/99:275 av Göran Hägglund (kd) till finansministern
          </note>
          <note>
            Skatteuppgörelse om maxtaxa på dagis
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 2 februari.
          </note>
          <note>
            28 § Kammaren åtskildes kl. 18.12.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 10 § anf. 33 (delvis), av förste vice talmannen
            därefter t.o.m. 16 § anf. 131
          </note>
          <note>
            (delvis), av andre vice talmannen därefter t.o.m. 23 § anf. 172
          </note>
          <note>
            och av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
