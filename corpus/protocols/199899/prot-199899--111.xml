<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--111</head>
          <docDate when="1999-06-16">1999-06-16</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 LARS TOBISSON (m):
          </note>
          <u>
            <seg>
              Herr talman! I Mjölby kyrka hölls i går en minnesgudstjänst för
              de två mördade polismännen Olov
            </seg>
          </u>
          <u>
            <seg>
              Borén och Robert Karlström. Deras tragiska bortgång har skapat
              ett smärtsamt sår i den svenska folksjälen.
            </seg>
          </u>
          <u>
            <seg>
              Vi får aldrig förtröttas i kampen för att stärka respekten för
              människovärdet och demokratin. Det gäller här hemma, och det gäller
              i t.ex. Kosovo.
            </seg>
          </u>
          <u>
            <seg>
              Med denna debatt avslutas ett riksmöte, som omgetts av två val.
              Det senaste - valet till Europaparlamentet - slutfördes i söndags.
              Tveklöst blev resultatet från moderat synpunkt en besvikelse -
              vad avser både andelen och framför allt antalet röster. Valdeltagandet
              var ju långt svagare än vad åtminstone jag väntat.
            </seg>
          </u>
          <u>
            <seg>
              Men det finns också ljuspunkter. Vi behöll våra fem moderata
              mandat. Betydligt fler i den svenska delegationen till Europaparlamentet
              kommer att vara positiva till EU-samarbetet. Och vår partigrupp
              i parlamentet går förbi socialistgruppen och blir störst.
            </seg>
          </u>
          <u>
            <seg>
              Den borgerliga direktvalda majoriteten kan därmed bilda en välbehövlig
              motvikt till den rödgröna dominansen i ministerrådet, där de nationella
              regeringarna är företrädda.
            </seg>
          </u>
          <u>
            <seg>
              Göran Persson har länge förfäktat tesen att socialdemokraterna
              går segrande fram i Europa och att det han kallar "högerkrafterna"
              drivs tillbaka. Årets Europaval avslöjar att detta aldrig varit
              annat än ett önsketänkande.
            </seg>
          </u>
          <u>
            <seg>
              Även det svenska valet i höstas innebar en försvagning av vänstersidan.
              Socialdemokraterna gjorde sitt sämsta riksdagsval i modern tid.
              Göran Persson valde emellertid att stanna kvar som statsminister
              med stöd från Schyman och Schlaug. Samtidigt markerades en öppning
              åt höger genom inrättandet av ett superdepartement, lett av två
              tillväxtministrar. Men resultatet av dessa motstående krafter
              och strävanden har blivit beslutsvånda och handlingsförlamning.
            </seg>
          </u>
          <u>
            <seg>
              Göran Persson utmärks främst av en tillbakablickande traditionalism,
              som står i skarp kontrast mot tänkandet hos andra länders ledande
              socialdemokrater i
            </seg>
          </u>
          <u>
            <seg>
              Europa som Tony Blair och Gerhard Schröder, för vilka ledorden
              i det färska gemensamma framtidsprogrammet är "modern", "flexibel",
              "företagaranda"
            </seg>
          </u>
          <u>
            <seg>
              och "utbudspolitik".
            </seg>
          </u>
          <u>
            <seg>
              Under det gångna arbetsåret har vi från regeringen hört mycket
              prat men fått få konkreta förslag. Det kan belysas med exempel
              från tre områden: skattepolitiken, arbetsmarknaden och Europasamarbetet.
            </seg>
          </u>
          <u>
            <seg>
              I regeringsförklaringen inbjöds till överläggningar om framtidens
              skatter. Samtal har sedan förts i en takt som skulle få en sengångare
              att tycka det var sävligt.
            </seg>
          </u>
          <u>
            <seg>
              Det senaste är att socialdemokraterna nu äntligen skall skaffa
              sig en ståndpunkt. Men så länge man inte är beredd att spara på
              de offentliga utgifterna skapas inte det utrymme för skattesänkningar
              som krävs för ökad tillväxt, fler företag och nya jobb. Regeringen
              har all anledning att lyssna på Blair och Schröder när de skriver:
              "Arbete måste löna sig för individer och familjer. Den största
              delen av inkomsten måste stanna i fickan hos den som har arbetat
              för den."
            </seg>
          </u>
          <u>
            <seg>
              När det gäller frågan om en modernisering av vår otidsenliga
              arbetsmarknadslagstiftning har regeringen snott in sig på ett
              sätt som får den gordiska knuten att framstå som en enkel rosett.
              Först skulle problemen lösas av parterna själva, men de s.k. tillväxtsamtalen
              mellan LO, TCO, SACO och SAF bröt samman strax före jul. Sprängpunkten
              var LO:s krav att huvudorganisationerna skulle tilldelas en roll
              i löneförhandlingarna. Det mötte ett bestämt motstånd inte bara
              hos
            </seg>
          </u>
          <u>
            <seg>
              SAF utan även hos TCO och SACO. Ett nytt försök med två samsynsmän,
              Ingvar Carlsson och Svante
            </seg>
          </u>
          <u>
            <seg>
              Öberg, misslyckades också. Trots att arbetsrättsreformen är flera
              år försenad, innehöll ändå vårpropositionen inget annat än ett
              besked om fortsatt uppskov till hösten. Och frågan är väl om det
              kommer något förslag över huvud taget när man har så svårt att
              efterkomma riksdagens enkla begäran om en ändring av turordningsreglerna
              att åtgärden måste vänta till nästa år.
            </seg>
          </u>
          <u>
            <seg>
              I regeringsförklaringen gavs också löften om en mer aktiv Europapolitik.
              Men socialdemokraterna tvekar beträffande den gemensamma utrikes-
              och säkerhetspolitiken, för ett dubbelspel om sysselsättningspolitiken
              och vägrar att bekänna färg om den gemensamma valutan. Trots att
              Göran Persson har betecknat Sveriges förhållande till euron som
              den viktigaste frågan under hans statsministertid, vet han inte
              själv vad han vill. Hur kan han begära att medborgarna skall bilda
              sig en uppfattning i frågan när han för sin egen del inte kan
              säga om ett införande av euron skulle vara bra eller dåligt för
              Sverige? När kommer informationskampanjen? När presenterar regeringen
              en realistisk plan för övergången till den gemensamma valutan?
              När skall kronan anslutas till den europeiska växelkursmekanismen,
              vilket är nödvändigt för att vi över huvud taget skall få komma
              med?
            </seg>
          </u>
          <u>
            <seg>
              Med denna den mest senfärdiga och beslutssvaga av socialdemokratiska
              regeringar är det inte underligt att vad som är Sveriges hopp
              och framtid i växande utsträckning lämnar landet. Vi har fått
              både en företagsflytt och en kunskapsflykt. Vi är långt från Blairs
              och Schröders vision, där "staten gör allt den kan för att stödja
              företagande men aldrig tror att den är en ersättning för företagande".
            </seg>
          </u>
          <u>
            <seg>
              Herr talman! Förklaringen till regeringens beslutsoförmåga och
              uppskovspolitik är naturligtvis i första hand vänstersamarbetet
              - med andra ord den rödgröna röran. Vänsterpartiets grundidé är
              att bekämpa enskilt företagande, och Miljöpartiet är i princip
              motståndare till tillväxt. Båda partierna är dessutom negativa
              till euron och vill t.o.m. föra Sverige ut ur EU.
            </seg>
          </u>
          <u>
            <seg>
              Hur avser Göran Persson föra en politik som främjar tillväxt,
              företagande och jobb, när de båda stödpartierna stärkta av det
              senaste valresultatet ställer anspråk på att få påverka Europapolitiken
              och den del av budgetpolitiken som skatterna utgör? Det sistnämnda
              är väl åtminstone rätt svårt att komma undan.
            </seg>
          </u>
          <u>
            <seg>
              Mycket talar för att det under nuvarande förutsättningar bara
              blir mer av det som de samverkande vänsterpartierna lyckats driva
              till beslut under det gångna året: åtgärder för att blockera,
              stoppa och riva ned. Ofta har det gått ut över den kommunala självstyrelsen,
              som den strafflagstiftning som trots Lagrådets avstyrkan riktats
              mot försäljning av kommunalt ägda bostäder. Statsministern hotar
              nu att agera på samma sätt vad beträffar sjukhus. Det har beslutats
              om en långtgående nedrustning av försvaret. Och planerna på att
              i förtid stänga kärnkraften har ännu inte återkallats, trots att
              det verkar svårt att få rättsligt stöd för åtgärden. Närmare besked
              lär komma senare i dag.
            </seg>
          </u>
          <u>
            <seg>
              Herr talman! Det moderata alternativet finns tydligt utvecklat
              i program och motioner. Vi vill göra
            </seg>
          </u>
          <u>
            <seg>
              Sverige till en första klassens företagandenation. Vi vill återställa
              den personliga trygghet vars grund ligger i att ha ett arbete
              och att kunna försörja sig på sina egna arbetsinkomster. Vi vill
              utveckla Sverige till ett verkligt utbildningssamhälle genom att
              skärpa kunskapskraven samt öka skolornas och den högre utbildningens
              frihet att möta dessa krav.
            </seg>
          </u>
          <u>
            <seg>
              Vi vill göra Sverige till ett framtidsland för alla genom att
              ge utrymme för den individens frihet som är mångfaldens värn och
              trygghetens förutsättning. Vi vill stärka människors möjligheter
              inför sjukdom och ålderdom genom ett pensionssystem som kombinerar
              frihet att själv välja med en orubblig försörjningsgaranti och
              genom en förnyelse av sjukvården som river pyramider och kapar
              köer. Slutligen vill vi bidra till att skapa det fredens, frihetens
              och öppenhetens Europa som står enat utan att bli enhetligt och
              som är starkt i kraft av sin mångfald och dynamik.
            </seg>
          </u>
          <u>
            <seg>
              Det är mycket som återstår att göra när det riksmöte som nu avslutas
              blivit ännu ett förlorat år med en tillbakablickande socialdemokratisk
              regering, stödd av ett bakåtsträvande vänsterparti och ett tillväxtfientligt
              miljöparti.
            </seg>
          </u>
          <u>
            <seg>
              Sverige förtjänar bättre än att bli ett politikens
            </seg>
          </u>
          <u>
            <seg>
              Skansen, dit övriga européer kan resa för att se hur det gick
              till förr i tiden. Sverige behöver en regering som blickar framåt
              i stället för bakåt. Sverige behöver en regering som inte lockas
              in i isolationism och nejsägeri av sina stödpartier utan utgör
              en pådrivande och positiv kraft - här hemma och i det europeiska
              samarbetet. Vi moderater lovar att göra allt vi kan för att detta
              skall bli verklighet så snart som möjligt.
            </seg>
          </u>
          <note>
            (Applåder)
          </note>
          <note type="speaker">
            Anf. 2 BIRGER SCHLAUG (mp) replik:
          </note>
          <u>
            <seg>
              Herr talman! Lars Tobisson talar om framtidens parti och bakåtsträvare.
              Jag har en liten lapp som sitter på kylskåpet där hemma. Min son
              har satt den där bara för att jag skall vara stolt över att vara
              miljöpartist. Jag vet inte var han har fått den där lappen ifrån.
              Det är väl från någon skum person. Det är en moderat liten klisterlapp.
              Där står det: Moderaterna -
            </seg>
          </u>
          <u>
            <seg>
              ett parti för 70-talet.
            </seg>
          </u>
          <u>
            <seg>
              Jag tycker att det är en ganska bra lapp.
            </seg>
          </u>
          <u>
            <seg>
              Så har då Tobisson kört sitt vanliga race om att de offentliga
              utgifterna skall ned och att alla skall bli lyckliga. Man kör
              ju samma variant i Stockholms landsting och i Stockholms stad
              där man sänker skatten. Det innebär att skolan och sjukvården
              får mindre pengar. Jag tycker att det är lite skrämmande. Samtidigt
              talar Moderaterna om att vi skall ha världens bästa skolan. Då
              ställer man sig frågan: För vem? För alla eller för oss som har
              råd att betala för våra barn?
            </seg>
          </u>
          <u>
            <seg>
              Vi har nu en åldersstruktur som visar att det blir alltfler gamla
              människor i vårt land. Då kan man inte ha som sitt huvudmål i
              det politiska livet att sänka skatter och skära ned den offentliga
              sektorn. Det håller inte.
            </seg>
          </u>
          <u>
            <seg>
              Det behövs fler vuxna i skolan, och fler vuxna i skolan innebär
              också ökade lönekostnader. Det är alldeles för stora klasser i
              Sverige i dag. De är inte för små, de är för stora. Jag har varit
              ute i väldigt många skolor inför det förra valet, och alla var
              överens om samma sak, nämligen att det behövs fler vuxna i skolan.
              Moderaternas enda svar på detta är: Mindre skatter - skär ned
              den offentliga sektorn. Jag tycker att det är lite bedrövligt.
            </seg>
          </u>
          <u>
            <seg>
              Sedan kommer då detta med tillväxt. Det handlar ju om tillväxtens
              innehåll. Det finns flera partier som har förstått att man måste
              tala om tillväxtens innehåll och inte bara tillväxt i allmänna
              flummiga termer. Det är innehållet i ekonomin som är intressant.
              Det finns mängder med saker som måste växa naturligtvis. Men det
              finns också andra saker som definitivt inte skall växa utan som
              skall dämpas. Det är kvaliteten i ekonomin som är intressant,
              inte bara uppblåsta volymer.
            </seg>
          </u>
          <u>
            <seg>
              Det måste alla vi som håller på med ekonomisk politik och politik
              över huvud taget lära oss.
            </seg>
          </u>
          <u>
            <seg>
              Jag har några frågor till Lars Tobisson också. I
            </seg>
          </u>
          <u>
            <seg>
              den här valrörelsen har ni gått ut väldigt hårt, särskilt de
              som drivit personvalskampanjer, och talat mycket om äganderätt.
              En av framtidens stora frågor är genteknik. Jag har funderat väldigt
              mycket på detta med äganderätten och gentekniken. Jag undrar hur
              Moderaterna ser på detta med klonade människor. Jag har aldrig
              hört Moderaterna tala om kloning i sig. Det är en av de stora
              framtidsfrågorna, och Moderaterna säger ju gärna att man är ett
              framtidsparti. Patent på fröer har med äganderätten att göra.
              Det är en av de absolut största framtidsfrågorna. Skall ett företag
              få äga alla fröer och varje frös avkomma, om jag uttrycker det
              så? Är det rimligt? Jag har aldrig hört
            </seg>
          </u>
          <u>
            <seg>
              Moderaterna uttala sig om detta trots att det kanske är
            </seg>
          </u>
          <u>
            <seg>
              2000-talets största fråga.
            </seg>
          </u>
          <u>
            <seg>
              Marknad är väldigt fint också, tycker Lars Tobisson. Det finns
              mycket fint i marknaden. Jag har en väldigt konkret fråga. Skall
              vi inte nu låta marknadsekonomins principer slå igenom när det
              gäller kärnkraften och låta kärnkraften betala sina egna försäkringskostnader?
              Vore inte det rimligt? Skulle inte
            </seg>
          </u>
          <u>
            <seg>
              Moderaterna som marknadsekonomins främsta företrädare i vårt
              land, säger man själv i alla fall, kunna enas med Miljöpartiet
              om att försäkringskostnaderna för kärnkraften skall betalas av
              kärnkraftsbolagen?
            </seg>
          </u>
          <note type="speaker">
            Anf. 3 LARS TOBISSON (m) replik:
          </note>
          <u>
            <seg>
              Herr talman! Birger Schlaug bekräftar riktigheten i mitt anförande
              där jag beskrivit Miljöpartiet som ett tillbakablickande tillväxtfientligt
              parti. Hela hans inlägg går ut på detta. De exempel han tar fram,
              t.ex.
            </seg>
          </u>
          <u>
            <seg>
              detta om försäkringsbolagen och deras relation till kärnkraften,
              har förekommit i sådana här debatter så många gånger. Birger Schlaug
              vet sedan länge att han är ute på felaktig mark. Detta anger ju
              inte någonting om kärnkraftens risker. Man kan inte ta den typen
              av storrisk som en olycka skulle innebära på ett bolag även om
              sannolikheten är oerhört liten för att en sådan olycka skulle
              inträffa.
            </seg>
          </u>
          <u>
            <seg>
              Sedan säger Birger Schlaug att vi vill ge skolan och sjukvården
              mindre pengar. Det är alldeles fel.
            </seg>
          </u>
          <u>
            <seg>
              Moderata kommuner satsar mer på skolan än kommuner som är styrda
              av socialistiska majoriteter. Det grundläggande är att vi säger
              att vi måste skapa flera resurser i Sverige. Det gör vi genom
              tillväxt på väl fungerande marknader. Det är därigenom som vi
              sedan kan avdela medel för det som är den kommunala eller offentliga
              verksamhetens kärnområden. På den kommunala sidan rör det sig
              om skolan, vården och omsorgen. Där vill vi ha den mest effektiva
              användningen av de tillgångar som vi kan tilldela den här verksamheten.
            </seg>
          </u>
          <u>
            <seg>
              Detta är den moderata politiken. Miljöpartiet är fast i ett tänkande
              där man fördelar, där man låter offentliga myndigheter ansvara
              för verksamheten och där man därmed når sitt mål att inte få någon
              tillväxt i ekonomin.
            </seg>
          </u>
          <note type="speaker">
            Anf. 4 BIRGER SCHLAUG (mp) replik:
          </note>
          <u>
            <seg>
              Herr talman! Det är fullt riktigt att vi tycker att man skall
              ha en bra fördelningspolitik. Vad händer om man har en fördelning
              så att människor som har lite får mer? Jo, de börjar handla tjänster
              och mer basvaror. Är inte det bra för ekonomin? Stimulerar inte
              det en ekonomisk utveckling? Därför är det viktigt med en fördelning.
            </seg>
          </u>
          <u>
            <seg>
              Sedan måste jag ta upp detta med försäkringskostnaderna för kärnkraften.
              Det är en marknadslösning. Moderaterna värnar mer om kärnkraften
              än om marknadsekonomin. Det tycker jag är lite lustigt. I
            </seg>
          </u>
          <u>
            <seg>
              Ekonomisk Tidskrift har det varit den ena artikeln efter den
              andra om hur man just skall lösa detta. Det intressanta är om
              det finns en lösning för detta, som t.ex. har skissats i Ekonomisk
              Tidskrift och i internationella ekonomiska tidskrifter. Om vi
              kan komma överens om att det finns en lösning för detta, är ni
              då intresserade av den principen att kärnkraftsbolagen skall betala
              sina egna försäkringskostnader? Är ni intresserade om vi hittar
              lösningar?
            </seg>
          </u>
          <u>
            <seg>
              Sedan var det detta med tillväxten igen. Det finns väldigt mycket
              som är viktigt med tillväxt. Ett sätt att skapa en god tillväxt,
              enligt vårt synsätt, är att försöka sänka skatt och avgifter på
              arbete och höja på miljöförstöring. Det kallas för grön skatteväxling.
            </seg>
          </u>
          <u>
            <seg>
              Alla partier i Sveriges riksdag har skrivit under denna tanke
              i den stora skatteväxlingsutredningen - utom ett, Moderaterna.
            </seg>
          </u>
          <u>
            <seg>
              Det tycker jag är lite synd. Det finns andra konservativa partier
              i Europa som tycker att grön skatteväxling är nödvändigt. Dels
              skapar det fler jobb, dels stimulerar det teknisk utveckling.
              Om vi talar om att skatten på arbete kommer att minska steg för
              steg och att skatten på miljöförstöring kommer att öka steg för
              steg, hur kommer företagen då att investera? Jo, på samma sätt
              som man tidigare har investerat bort människor som har kostat
              mycket kommer man i framtiden att investera bort miljöförstöring
              som också kommer att kosta mer i framtiden.
            </seg>
          </u>
          <u>
            <seg>
              Det här är viktigt och det skapar en god ekonomisk tillväxt -
              inget flummigt, utan en god hållbar ekonomisk tillväxt.
            </seg>
          </u>
          <note type="speaker">
            Anf. 5 LARS TOBISSON (m) replik:
          </note>
          <u>
            <seg>
              Herr talman! Problemet med det som Birger
            </seg>
          </u>
          <u>
            <seg>
              Schlaug kallar för grön skatteväxling är att vi redan har genomfört
              det ena ledet, nämligen att höja skatterna på olika miljöstörningar.
              Vi har de högsta skatterna i den vägen över huvud taget. Därför
              har vi genomfört det ena ledet.
            </seg>
          </u>
          <u>
            <seg>
              Det andra ledet, att sänka skatter på inkomster och på arbete,
              återstår. Det har inte Birger Schlaug visat något som helst intresse
              för. Skulle han fortsätta att höja skatterna på miljöstörande
              verksamhet skulle det bara innebära att skatterna avtog därför
              att den ekonomiska aktiviteten i landet avtog och vi skulle inte
              få något utrymme för de skattesänkningar på arbete som är nödvändiga
              för att komma vidare i vår ekonomiska utveckling.
            </seg>
          </u>
          <u>
            <seg>
              Det är här vi skiljer oss. Vi menar att vi måste sänka skatteuttaget
              generellt och särskilt på arbete för att kunna få en utveckling
              där vi har resurser att fördela till t.ex. skola, vård och omsorg
              i kommunerna.
            </seg>
          </u>
          <note type="speaker">
            Anf. 6 GUDRUN SCHYMAN (v) replik:
          </note>
          <u>
            <seg>
              Herr talman! Det var väntat att Lars Tobisson skulle kritisera
              samarbetet mellan Socialdemokraterna, Vänsterpartiet och Miljöpartiet.
              Jag tror inte att det var oväntat för någon. Jag förstår det.
              Ert enda hopp är ju att vårt samarbete skall spricka. Ni har inte
              av egen kraft kunnat få majoritet för er politik, och nu ser ni
              möjligheten att samarbetet skall spricka.
            </seg>
          </u>
          <u>
            <seg>
              Jag tror att det är en ambition som kommer på skam. Jag tror
              inte att något av våra partier har någon annan ambition än att
              fortsätta samarbetet och det av ett mycket enkelt skäl, Lars Tobisson.
              Det behövs mer av rättvisa. Det behövs mer av satsningar för att
              komma till rätta med arbetslösheten. Det behövs mer av jämställdhet,
              av regional balans, av modernt tänkande än vad högern kan prestera.
              Det gäller också i
            </seg>
          </u>
          <note>
            EU.
          </note>
          <u>
            <seg>
              Det förvånar mig att Lars Tobisson inte har någon kritisk kommentar
              till det faktum att hela EU-
            </seg>
          </u>
          <u>
            <seg>
              projektet, får man väl säga, saknar mycket av legitimitet. Det
              finns ingen demokratisk förankring. Högern har gått framåt, men
              det har också Vänsterpartiet gjort. Det är vi naturligtvis glada
              över, men vi är också oerhört bekymrade över den svaga förankring
              som det här projektet har. Jag hade väntat mig några kritiska
              kommentarer eller resonemang kring detta faktum. Det är en demokratins
              kris som vi ser i form av sviktande valdeltagande och intresse.
            </seg>
          </u>
          <u>
            <seg>
              Jag undrar: Vad har högern tänkt omkring de här frågorna? Ni
              ser ju att människor vänder projektet ryggen i stora stycken.
              Det är de högavlönade och välbärgade som går till röstlokalerna.
              Det här är ju också en fråga om demokrati. Tycker ni att det är
              bra att vi får en politik som utvecklar sig till ett eliternas
              projekt och att resten av befolkningen stannar hemma?
            </seg>
          </u>
          <u>
            <seg>
              Ni får ju inte ökat stöd för era idéer utan valdeltagandet sjunker
              totalt, och vi får ett minskat stöd för politiken som redskap
              för att skapa förändringar och bygga demokratiska och rättvisa
              samhällen. Jag skulle vilja höra hur Lars Tobisson ser på det.
            </seg>
          </u>
          <note type="speaker">
            Anf. 7 LARS TOBISSON (m) replik:
          </note>
          <u>
            <seg>
              Herr talman! Jo, Gudrun Schyman, vi arbetar för att förankra
              Europasamarbetet hos människorna. Vi gör det sedan lång tid tillbaka.
              Det har stått på vårt program att säga ja till Europa ända sedan
              början av
            </seg>
          </u>
          <u>
            <seg>
              60-talet. Det arbetet kommer att fortskrida, och det kommer att
              leda till resultat.
            </seg>
          </u>
          <u>
            <seg>
              Men tyvärr finns det de som motarbetar detta, som
            </seg>
          </u>
          <u>
            <seg>
              Gudrun Schyman och hennes vänsterpartister. De går in för att
              sabotera strävandet efter samarbete. De arbetar för att Sverige
              skall isolera sig, att vi skall vara oss själva nog. Med den attityden
              kan man se vad resultatet blir. Se bara i Kosovo. Där har den
              enda kvarvarande kommunistiska makthavaren drivit linjen att vända
              sig bort från Västeuropa, till skillnad från andra befriade stater
              i Öst- och Centraleuropa.
            </seg>
          </u>
          <u>
            <seg>
              Man har ägnat sig åt den typ av politik som följer i isoleringens
              spår, folkfördrivning och förföljelse av sina grannar.
            </seg>
          </u>
          <u>
            <seg>
              Det är inte en linje som vi vill företräda. Vi tror på samarbete,
              och vi kommer att lyckas att förankra
            </seg>
          </u>
          <u>
            <seg>
              Europatanken allteftersom samarbetet fortskrider, trots Vänsterpartiets
              försök att sabotera.
            </seg>
          </u>
          <note type="speaker">
            Anf. 8 GUDRUN SCHYMAN (v) replik:
          </note>
          <u>
            <seg>
              Herr talman! Om vi skulle ha saboterat skulle vi väl inte ha
              ställt upp i val över huvud taget. Sverige är medlem i den europeiska
              unionen, och alla politiska krafter finns där och skall finnas
              där. Vi arbetar naturligtvis för att försöka demokratisera, för
              att försöka lyfta upp de viktiga frågorna, nämligen arbetslösheten
              och de ekonomiska orättvisorna.
            </seg>
          </u>
          <u>
            <seg>
              Jag tycker att vi borde kunna enas i ett gemensamt ansvar för
              att också kunna föra en saklig och intellektuellt hederlig diskussion
              om demokratibristerna,
            </seg>
          </u>
          <u>
            <seg>
              Lars Tobisson. Det borde också beröra er, om ni inte har den
              mycket förlegade demokratiuppfattningen att det är bra att politiken
              blir ett eliternas projekt och att resten inte behöver bry sig.
              Det var de frågorna som jag ställde.
            </seg>
          </u>
          <u>
            <seg>
              EU håller på att utveckla sig till ett elitprojekt.
            </seg>
          </u>
          <u>
            <seg>
              Det får allt mindre politisk legitimitet samtidigt som vi ser
              att arbetslösheten är otroligt hög. Den minskar inte i EU, trots
              att man i långa stycken för en ekonomisk politik som passar moderaterna
              som hand i handske. Det är förvånande att det då inte sker någon
              förbättring i EU, att vi inte ser en minskande arbetslöshet, att
              vi inte ser blomstrande samhällen med ökad rättvisa, ökad jämlikhet
              och jämställdhet. Det är ju inte det recept ni utfärdar som är
              lösningen. Det måste väl på något sätt få er att fundera i nya
              banor.
            </seg>
          </u>
          <u>
            <seg>
              Demokratin måste vi värna om tillsammans, Lars
            </seg>
          </u>
          <u>
            <seg>
              Tobisson. Det var därför jag ställde frågan: Hur ser ni på utvecklingen,
              den utveckling som innebär att allt större grupper av människor
              står utanför? Jag har anledning att tycka att vi skall visa människor
              respekt och bjuda in till delaktighet. Vad har ni för recept för
              att det skall bli möjligt?
            </seg>
          </u>
          <note type="speaker">
            Anf. 9 LARS TOBISSON (m) replik:
          </note>
          <u>
            <seg>
              Herr talman! Jag förstår ärligt talat inte Gudrun
            </seg>
          </u>
          <u>
            <seg>
              Schymans argumentationslinje. Vi saboterar inte, säger hon. Vi
              ställde upp i valet.
            </seg>
          </u>
          <u>
            <seg>
              Men det handlar ju inte om detta. När ni ställde upp i valrörelsen
              gjorde ni det för att avlegitimera
            </seg>
          </u>
          <u>
            <seg>
              EU-tanken. Ni ville anmäla er avsikt att gå ur. Ni ville tala
              om att allt det som pågår är något som ni inte vill ta del av.
              Det är klart att man inte på det viset stöder strävandena efter
              mera samarbete i Europa.
            </seg>
          </u>
          <u>
            <seg>
              Gudrun Schyman säger att allt färre delar tanken på ett samarbete
              i Europa. Försök att tala om detta för de länder som har befriats
              från socialistiskt vanstyre och kommunistiskt förtryck. De vill
              inget hellre än att få komma med. Det är Gudrun Schymans stora
              dilemma. Hur skall hon bete sig med sitt eget EU-hat när de som
              har blivit befriade från hennes gamla kompisar säger: Vi vill
              ingenting hellre än att delta.
            </seg>
          </u>
          <u>
            <seg>
              Det är detta som är framtiden, att vi flätar länderna närmare
              samman för att förhindra den typen av katastrofer som har inträffat
              i Kosovo.
            </seg>
          </u>
          <note>
            Anf. 10 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Herr talman! Först till Lars Tobisson: Välkommen tillbaka i partiledarrollen!
              Jag ser fram emot många och långa debatter. Det har alltid varit
              uppfriskande.
            </seg>
          </u>
          <u>
            <seg>
              Tage Erlander sade en gång att den borgerliga oppositionens största
              fiende är verkligheten. Det är inte utan att jag kommer att tänka
              på det citatet när jag lyssnar på Lars Tobisson. Han fortsätter
              samma anförande som han höll här i kammaren 1996 och 1997.
            </seg>
          </u>
          <u>
            <seg>
              Sedan kom Bildt in som inhoppare 1998. Nu är det återigen samma
              tal om hur uselt det går för Sverige, om hur vi halkar efter.
            </seg>
          </u>
          <u>
            <seg>
              Sverige är det land i den europeiska unionen som just nu har
              den snabbaste ekonomiska utvecklingen.
            </seg>
          </u>
          <u>
            <seg>
              Lars Tobisson nämnde inte ens arbetslösheten.
            </seg>
          </u>
          <u>
            <seg>
              Varför? Beror det på att den just nu sjunker kraftigast i Sverige
              i den europeiska unionen? Vi har just nu
            </seg>
          </u>
          <u>
            <seg>
              4,9 % öppen arbetslöshet. Vi har 130 000 nya jobb på ett år.
              Vi har tillväxtsiffror, alltså en beskrivning av hur ekonomin
              och vår samlade produktion utvecklas, som visar att vi når 3,6
              %. Vi når drygt 4 % i industriproduktionen. Vi ligger i topp.
              Vi har ingen inflation i Sverige. Alla som har lån vet att räntorna
              är låga. Framtidstron i hushållen är stor.
            </seg>
          </u>
          <u>
            <seg>
              Så ser det ut i det Sverige som Lars Tobisson nyss beskrev.
            </seg>
          </u>
          <u>
            <seg>
              Visst har vi problem. Det är självklart. Det finns mycket som
              vi behöver rätta till. Men vi kommer aldrig att kunna föra en
              debatt om tillståndet i vårt land om vi inte är rättvisa och beskriver
              oss på det sätt som verkligheten faktiskt representerar.
            </seg>
          </u>
          <u>
            <seg>
              Hur skall vi kunna föra en debatt om framtiden om vi vägrar att
              se de framgångar vårt land når?
            </seg>
          </u>
          <u>
            <seg>
              Ibland verkar det t.o.m. som om man på moderat håll vägrar glädjas
              över de framgångar vi når.
            </seg>
          </u>
          <u>
            <seg>
              Vi vann handbolls-VM i går, Lars Tobisson. Det var också roligt.
              Svenska fotbollslandslaget vinner sina landskamper igen. Det är
              också roligt.
            </seg>
          </u>
          <u>
            <seg>
              Det finns faktiskt mycket som man kan peka på, inte minst i det
              grundläggande för samhällsutvecklingen, som går åt rätt håll.
            </seg>
          </u>
          <u>
            <seg>
              Visst kunde väl regeringen vara bättre. Det tycker jag också.
              Men, Lars Tobisson, förklara för mig, med det upplägg av debatten
              du har valt, när du beskriver socialdemokratins uselhet och vår
              oförmåga att styra landet, varför det är Sverige som just nu utvecklas
              bäst i Europa när vi uppenbarligen har en så usel statsledning.
              Hur går det ihop, om det inte är så att det är verklighetsuppfattningen
              som är fel hos moderaterna?
            </seg>
          </u>
          <note>
            (Applåder)
          </note>
          <note type="speaker">
            Anf. 11 LARS TOBISSON (m) replik:
          </note>
          <u>
            <seg>
              Herr talman! Statsministern svarar naturligtvis inte på de frågor
              jag ställde till honom i mitt anförande. Han tar sig tid till
              en replik där han berömmer sig av det ena och det andra. Han berömmer
              sig bl.a. av att vi tar guld i handbolls-VM. Jag förstod inte
              riktigt sambandet.
            </seg>
          </u>
          <u>
            <seg>
              Jag är också glad över detta. Det skall jag gärna medge. Jag
              kommer från handbollens huvudstad,
            </seg>
          </u>
          <u>
            <seg>
              Göteborg. Jag har spelat mycket handboll i mina dagar. Jag tog
              med stort intresse del av vad som hände på TV-skärmen i går kväll,
              i stället för att göra det som jag kanske skulle göra, nämligen
              förbereda den här debatten.
            </seg>
          </u>
          <u>
            <seg>
              Men det är inte så enkelt som statsministern framhåller. Den
              senaste arbetslöshetssiffra som redovisats anger att arbetslösheten
              förra veckan steg med närmare 50 000 personer jämfört med veckan
              före. Det finns säsongmässiga förklaringar till detta. Men jämfört
              med samma vecka förra året - då har man särhållit det inflytandet
              - är det 20 000 fler öppet arbetslösa.
            </seg>
          </u>
          <u>
            <seg>
              Antalet i arbetsmarknadsåtgärder har minskat med ungefär lika
              mycket.
            </seg>
          </u>
          <u>
            <seg>
              Det betyder att efter ett år är läget vad beträffar den totala
              arbetslösheten i stort sett oförändrat. Det borde inte vara något
              att skryta med för den som av experterna har fått höra att målet
              att få ned den öppna arbetslösheten till 4 % nästa år inte kommer
              att uppnås.
            </seg>
          </u>
          <u>
            <seg>
              Att, som statsministern gör, uppträda med den här typen av statistik
              baserad på en passerad tid tror jag inte väcker särskilt mycket
              förtroende.
            </seg>
          </u>
          <note>
            Anf. 12 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Herr talman! Det var väl inte så där alldeles uttömmande, Lars
              Tobisson. Den statistik Lars Tobisson hänvisar till är säsongmässig
              variation, det vet alla. Dessutom är det veckovis förskjutning
              gentemot föregående år. Vi ligger på ett kraftigt fall för arbetslösheten,
              under 5 % för första gången på många år, och vi har 130 000 nya
              jobb.
            </seg>
          </u>
          <u>
            <seg>
              Det märker vi i samhället. Det ser alla som vill se.
            </seg>
          </u>
          <u>
            <seg>
              Men om man har bestämt sig för att det går dåligt för
            </seg>
          </u>
          <u>
            <seg>
              Sverige, och om man har bestämt sig för att man inte blir glad
              när Sverige har framgångar ser man inte sådant.
            </seg>
          </u>
          <u>
            <seg>
              För Moderaterna är det så att hela deras argumentation, hela
              deras politik är uppbyggd på tanken att socialdemokratin inte
              skall kunna regera. När vi firar dessa framgångar för landet,
              låt oss då glädjas över dem. Låt oss lägga det andra åt sidan.
              Låt oss nu diskutera vad vi kan göra med den styrka vi har återvunnit.
              Låt oss stärka rättvisan, hålla ihop Sverige regionalt, se till
              att vi är med längst fram när det gäller utbildning och forskning
              med de resurser som vi nu skapar själva och inte lånar. Det är
              viktigt.
            </seg>
          </u>
          <u>
            <seg>
              Min lilla enkla fråga varför det går så bra för Sverige när vi
              har en så, enligt Moderaterna, dålig regering fick vi kanske inget
              svar på.
            </seg>
          </u>
          <u>
            <seg>
              Vi vänder på det och säger så här: En gång i tiden hade vi, enligt
              moderatledaren Bildt, den mest kompetenta regering Sverige någonsin
              haft. Då gick det ohyggligt dåligt för Sverige. Om inte Lars Tobisson
              kan förklara varför det går bra för Sverige när vi har en dålig
              regering, förklara då varför det gick fullständigt åt skogen för
              Sverige när vi hade den mest kompetenta regering som någonsin
              skådats.
            </seg>
          </u>
          <note>
            (Applåder)
          </note>
          <note type="speaker">
            Anf. 13 LARS TOBISSON (m) replik:
          </note>
          <u>
            <seg>
              Herr talman! Jag har ju försäkrat statsministern att jag gläder
              mig när det går bra för Sverige. Jag är glad för att vi tog guld
              i handbolls-VM. Men jag kan inte glädja mig åt en politik som
              regeringen för som inte kommer att leda till den tillväxt i landet
              som kan ge fler företag och nya jobb.
            </seg>
          </u>
          <u>
            <seg>
              Det har jag efterlyst, men statsministern svarar inte på vad
              han tänker göra åt detta.
            </seg>
          </u>
          <u>
            <seg>
              Om allt arbete tas med i beräkningen när man gör jämförelserna,
              t.ex. de som går kunskapslyftet, blir den verkliga arbetslösheten
              i Sverige nära 11 %. Det är ett stort samhällsproblem, men det
              är framför allt ett problem för dem som har olyckan att bli berörda
              av arbetslöshet.
            </seg>
          </u>
          <u>
            <seg>
              Landets problem accentueras av att det samtidigt råder brist
              på viktiga yrkeskategorier. Det handlar om allt från tekniker
              och sjuksköterskor till svetsare.
            </seg>
          </u>
          <u>
            <seg>
              Läget förvärras av att bristgrupper med eftertraktad kompetens,
              t.ex. civilingenjörer, lämnar landet för högre löner och lägre
              skatter på annat håll. Detta är obestridligt. Det har diskuterats
              under det gångna året. Det är kanske den fråga som verkligen har
              tänt i den svenska debatten. Men statsministern gör ingenting
              åt det. Han nöjer sig med att säga: Det går så bra för Sverige,
              inte bara i handbolls-VM, utan även i fotbolls-VM. Det är ett
              lättsinnigt sätt att agera.
            </seg>
          </u>
          <u>
            <seg>
              Det räcker sannerligen inte att sänka skatten för några hundratal
              utländska experter. Vi måste råda bot på strukturfelen i Sveriges
              ekonomi. Det gäller att sänka skattetrycket generellt, särskilt
              på arbete. Det gäller att avreglera olika marknader, framför allt
              arbetsmarknaden där behovet av flexibilitet har betonats av Göran
              Perssons kolleger Blair och Schröder.
            </seg>
          </u>
          <u>
            <seg>
              Det är intressant att konstatera att när framtida socialdemokratisk
              politik formas ute i Europa är de svenska
            </seg>
          </u>
          <u>
            <seg>
              Socialdemokraterna inte med.
            </seg>
          </u>
          <note>
            (Applåder)
          </note>
          <note type="speaker">
            Anf. 14 GUDRUN SCHYMAN (v):
          </note>
          <u>
            <seg>
              Herr talman! Det är märkligt att Lars Tobisson hela tiden upprepar
              att Sverige skall ha en sådan ekonomisk politik som man har i
              EU för att komma till rätta med arbetslösheten. Ändå är arbetslösheten
            </seg>
          </u>
          <u>
            <seg>
              16, 17, 18 miljoner människor i EU. Jag tycker att det väldigt
              klart visar att den ekonomiska politik som enbart går ut på att
              sänka skatter och avreglera arbetsmarknaden inte leder till att
              människor får arbete och välfärd.
            </seg>
          </u>
          <u>
            <seg>
              Det är ju inte så, Lars Tobisson, att vi måste välja:
            </seg>
          </u>
          <u>
            <seg>
              Antingen skall alla ha jobb, men då leva i en stor otrygghet
              där många hamnar utanför, eller också skall vi ha trygghetssystem
              men arbetslöshet. Det går att kombinera detta. Det går faktiskt
              att bygga samhällen där alla människor som kan och vill arbeta
              har ett arbete, har trygghet på jobbet, har en lön att leva av
              och har en social välfärd som är väl utvecklad.
            </seg>
          </u>
          <u>
            <seg>
              Det är den kombinationen, den ekonomiska politiken och den sociala
              politiken som vi vill utveckla.
            </seg>
          </u>
          <u>
            <seg>
              Det är det vi håller på med i samarbetet med Socialdemokraterna
              och Miljöpartiet. Detta är inte någon utopi. Det är helt möjligt.
              Man måste inte anpassa sig för anpassningens egen skull, om man
              ser att det inte leder till de politiska mål och resultat man
              vill ha.
            </seg>
          </u>
          <u>
            <seg>
              Jag är naturligtvis glad över det val som har varit, eftersom
              Vänsterpartiet har gjort ett bra val. Men vi är mycket bekymrade
              över att valresultatet blev så dåligt. Det kan vi se i hela EU:s
              område. Det sviktande förtroendet för politiken, den bristande
              legitimiteten för det här samarbetsprojektet måste leda till att
              vi, samtliga, för en ordentlig diskussion om demokratifrågorna.
            </seg>
          </u>
          <u>
            <seg>
              Det går inte att säga att folk är dumma, de stannar hemma, de
              har inte förstått. Det är bara informationsbrist, och nu kör vi
              på precis som vanligt. Det måste leda till att vi på allvar funderar
              över hur vi kan öka insynen och delaktigheten i de politiska systemen.
              Vi måste våga ha en systemkritik utan att hela tiden snegla på
              opinionssiffror.
            </seg>
          </u>
          <u>
            <seg>
              Tendensen med ett stort utanförskap och en bristande tilltro
              till politiken som verktyg är något bland det mest oroande vi
              kan se. I glappet mellan folk och folkvalda, i avståndet mellan
              de politiska talarstolarnas retorik och samtalen vid köksborden
              kan vi se hur andra krafter växer - antidemokratiska krafter,
              krafter som talar om starka män och ett odemokratiskt beslutsfattande.
              Det växer krafter som har rasism, nazism och främlingsfientlighet
              på sin dagordning. De växer ur en misstro och en känsla av vanmakt,
              som faktiskt delas av alltfler. Det gäller i Sverige. Det gäller
              i de andra EU-länderna också.
            </seg>
          </u>
          <u>
            <seg>
              Vi som ser politiken som ett verktyg för att föra människors
              talan, skapa förändringar och bygga ett samhälle som är till för
              människorna måste se det som en allvarlig signal. Därför hoppas
              jag att valresultatet innebär att vi får en öppen och saklig debatt.
            </seg>
          </u>
          <u>
            <seg>
              Vänsterpartiet har presenterat några förslag till vad man skulle
              kunna göra. Jag förutsätter att det är en debatt som kommer att
              fortsätta, där alla partier deltar på ett öppet sätt. Jag skräms
              lite av de tendenser som finns, att man inte skall tala öppet,
              att vi inte skall lyfta fram de stora politiska frågorna till
              ställningstagande. Jag skräms av ord som lojalitet, när det i
              själva verket handlar om respekt - respekt för väljarna. Det skall
              vi visa som politiker. Vi skall ta människors ställningstagande
              i valet på allvar. Vi skall inte förklara för dem att de inte
              har förstått bättre eller att de är lata. Det här är ett uttryck
              för en mycket allvarlig demokratiförlust. Det känner människor
              på huden: Om de däruppe inte bryr sig om mig, tänker inte jag
              bry mig om dem. Man kan inte säga att det är fel att reagera på
              det sättet.
            </seg>
          </u>
          <u>
            <seg>
              Vi borde ha en ömsesidighet i politiken. Politiken bygger på
              ett förtroende. Vi får väljarnas förtroende.
            </seg>
          </u>
          <u>
            <seg>
              Det måste förutsätta att vi hela tiden försäkrar oss om att vi
              har det förtroendet, att vi handlar så att förtroendet finns kvar
              och växer. Det förutsätter att vi hela tiden för en dialog med
              de människor som ger oss förtroendet, att vi lyssnar och lär,
              att vi är tillgängliga, att vi öppnar våra politiska diskussioner
              och system för insyn och delaktighet.
            </seg>
          </u>
          <u>
            <seg>
              Det vi ser i dag är något helt annat. Det måste vi ta på allvar.
              Jag förutsätter att detta är en fråga som berör alla partier och
              att vi kan vara överens om att vi inte kan sköta en sådan debatt
              partiinternt. Frågan måste gå ut för en grundlig debatt i hela
              samhället, där vi bjuder in människor att delta.
            </seg>
          </u>
          <u>
            <seg>
              Det kom en trevlig insändare från finansmannen
            </seg>
          </u>
          <u>
            <seg>
              Robert Weil i en debattartikel i Dagens Nyheter häromdagen. Vi
              kapitalister bör tacka löntagarna för allt de har avstått till
              fördel för oss, skriver han. Det var väl ett snällt påpekande.
              Det är trevligt av honom att tacka för det. Det borde kanske fler
              göra. Det är många som har skott sig på utvecklingen. När vi ser
              utvecklingen är det rimligt att vi kräver en annan fördelning,
              en bättre balans i fördelningen. Det är det vi skall ägna oss
              åt nu, resten av mandatperioden.
            </seg>
          </u>
          <u>
            <seg>
              Vi skall ägna oss åt att diskutera arbetslösheten och försöka
              utforma en politik som gör att arbetslösheten går ned och sysselsättningen
              stiger. Vi skall försöka utforma en politik som gör att de regionala
              obalanserna blir mindre och helst försvinner. Vi skall utforma
              en politik som gör att klyftorna i samhället minskar. Vi har stora
              segregationsproblem i storstäderna.
            </seg>
          </u>
          <u>
            <seg>
              Vi skall ägna oss åt att utforma en politik som tar nödvändiga
              miljöhänsyn, så att vi får en miljöomställning. Det ger dessutom
              jobb.
            </seg>
          </u>
          <u>
            <seg>
              Vi skall diskutera arbetstidsförkortning som en modern, viktig
              arbetsmarknadsreform. Det finns mycket sådant att göra.
            </seg>
          </u>
          <u>
            <seg>
              Vi skall diskutera jämställdheten. Vi har nu, igen, fått rapporter
              om lönediskriminering. JUSEK lade fram en rapport i veckan som
              visade på att redan ingångslönerna för unga kvinnor ligger betydligt
              lägre än lönerna för män. Kvinnor tar inte för sig. Vi är inte
              lika uppstudsiga, inte lika självsäkra när vi löneförhandlar.
              Det är säkert så. Men var ligger ansvaret? Vad har arbetsgivaren
              för ansvar? Vilket ansvar har vi som politiker för att göra något
              åt frågan, när vi ser att det pågår en öppen diskriminering?
            </seg>
          </u>
          <u>
            <seg>
              Lagstiftning finns. Vi använder den när det gäller annan diskriminering.
              Sådana frågor måste vi ta på allvar och diskutera. Det är de här
              frågorna som kräver ett samarbete mellan arbetarrörelsens partier,
              med partier som har miljöinsikt. Det är därför vi skall värna
              om samarbetet.
            </seg>
          </u>
          <u>
            <seg>
              Jag kan inte se någon som helst anledning till att gå högern
              och borgerligheten till mötes, att lämna öppet för dem att föra
              en politisk diskussion och fatta politiska beslut som vi vet inte
              råder bot på de stora problemen. Självklart skall vi fortsätta
              ett aktivt samarbete för att göra något åt orättvisorna. Det är
              vårt uppdrag. Det är det uppdrag vi har fått av väljarna.
            </seg>
          </u>
          <u>
            <seg>
              Det finns ett parlamentariskt underlag för det i riksdagen.
            </seg>
          </u>
          <u>
            <seg>
              Jag kan se framför mig att samarbetet måste utvecklas på EU-nivå.
              Vi har ett nytt läge i EU-
            </seg>
          </u>
          <u>
            <seg>
              parlamentet, där högern har gått framåt. Högern och de borgerliga
              är nu störst i EU-parlamentet. Frågorna finns på dagordningen
              också i EU: arbetsmarknadsfrågor, den ekonomiska politiken, hur
              vi skall kunna utveckla den för att göra något åt arbetslösheten.
            </seg>
          </u>
          <u>
            <seg>
              Också på den nivån, i EU-politiken, krävs ett samarbete mellan
              vänsterkrafterna, mellan miljömedvetna, mellan arbetarrörelsens
              partier. Det är också de partierna som på allvar kan ta itu med
              demokratifrågorna.
            </seg>
          </u>
          <u>
            <seg>
              Vi som tillhör partier som har en grund i folkrörelsen, vi som
              är vana vid att diskutera frågor utan att man för den skull behöver
              befinna sig i flygplan, i
            </seg>
          </u>
          <u>
            <seg>
              Bryssel eller i slutna sammanträdesrum - vi har ett stort ansvar.
              Jag ser att vi har goda möjligheter att under den här mandatperioden
              också uppfylla det ansvar och det förtroende som många väljare
              har gett oss.
            </seg>
          </u>
          <note>
            (Applåder)
          </note>
          <note type="speaker">
            Anf. 15 LARS LEIJONBORG (fp) replik:
          </note>
          <u>
            <seg>
              Herr talman! Jag är uppriktigt intresserad av en sak som Gudrun
              Schyman skulle kunna få tala om för mig. Jag har ställt frågan
              förut, men jag har inte fått något begripligt svar.
            </seg>
          </u>
          <u>
            <seg>
              Vad kommer det sig att det svenska Vänsterpartiet har hamnat
              i en så oerhört nationalistisk tradition?
            </seg>
          </u>
          <u>
            <seg>
              T.o.m. en ledamot av Vänsterpartiet här i kammaren har i en intervju
              påpekat att andra vänsterpartier i
            </seg>
          </u>
          <u>
            <seg>
              Europa motarbetar nationsgränser, men att det svenska Vänsterpartiet
              slår vakt om nationalstaten i oerhört hög grad.
            </seg>
          </u>
          <u>
            <seg>
              Gudrun Schyman nämnde här att hon inte vill ha uppgörelser i
              slutna rum. Men mellanstatligt samarbete betyder ju ofta att just
              representanter för staterna sitter i slutna rum. Den europeiska
              unionen är ju ett försök att få ett folkligt förankrat internationellt
              samarbete. Jag är precis lika bekymrad, eller ännu mer bekymrad,
              som Gudrun Schyman över att det folkliga engagemanget inte är
              större, men vägen kan ju inte vara att avskaffa det enda seriösa
              försök som har gjorts att få ett internationellt samarbete folkligt
              förankrat.
            </seg>
          </u>
          <u>
            <seg>
              Vänsterpartiet sjunger Internationalen på första maj, men alla
              andra dagar motarbetar man internationalism, vill jag påstå.
            </seg>
          </u>
          <u>
            <seg>
              Vi lät riksdagens utredningstjänst ta reda på hur
            </seg>
          </u>
          <u>
            <seg>
              Vänsterpartiet och dess företrädare har ställt sig när det har
              gällt svensk medverkan i internationella organisationer, och svaret
              är ganska förskräckande:
            </seg>
          </u>
          <u>
            <seg>
              Sveriges medlemskap i Nationernas förbund -
            </seg>
          </u>
          <u>
            <seg>
              Vänsterpartiets företrädare sade nej.
            </seg>
          </u>
          <u>
            <seg>
              Sveriges medlemskap i Europarådet - Vänsterpartiets företrädare
              sade nej.
            </seg>
          </u>
          <u>
            <seg>
              Sveriges medlemskap i Internationella Handelsorganisationen -
              Vänsterpartiet sade nej.
            </seg>
          </u>
          <u>
            <seg>
              Sveriges medlemskap i Nordiska rådet - Vänsterpartiet sade nej.
            </seg>
          </u>
          <u>
            <seg>
              Sveriges medlemskap i EFTA - Vänsterpartiet sade nej.
            </seg>
          </u>
          <u>
            <seg>
              Sveriges medlemskap i det ekonomiska samarbetet EES - Vänsterpartiet
              sade nej.
            </seg>
          </u>
          <u>
            <seg>
              Sveriges medlemskap i den europeiska unionen -
            </seg>
          </u>
          <u>
            <seg>
              Vänsterpartiet sade nej.
            </seg>
          </u>
          <u>
            <seg>
              Detta är ju en ganska förskräckande lista. Frågan måste ställas:
              Varför är det bara på första maj som ni sjunger Internationalen?
              Varför motarbetar ni internationalism i så många andra sammanhang?
            </seg>
          </u>
          <note>
            (Applåder)
          </note>
          <note type="speaker">
            Anf. 16 GUDRUN SCHYMAN (v) replik:
          </note>
          <u>
            <seg>
              Herr talman! Vi motarbetar inte internationellt samarbete, men
              vi kräver respekt för demokratin i allt samarbete på vilken nivå
              det än är. Det går inte att samarbeta och fatta beslut ovanför
              huvudet på väldigt många människor. Det leder till en demokratins
              kris, och det ser vi ju väldigt tydligt när det gäller EU-
            </seg>
          </u>
          <u>
            <seg>
              projektet.
            </seg>
          </u>
          <u>
            <seg>
              När vi sade nej till ett medlemskap i den europeiska unionen
              var det just dessa frågor som var avgörande för oss. Vi förespråkar
              ett mellanstatligt samarbete, på precis det sätt som det mesta
              av det internationella samarbetet går till i t.ex. FN och FN:s
              underorganisationer.
            </seg>
          </u>
          <u>
            <seg>
              Skillnaden mellan detta och det mellanstatliga samarbetet är
              ju att vi faktiskt får en förankring av frågorna här innan vi
              slutgiltigt tar ställning till om vi skall gå med på vissa beslut
              eller inte. Det ger ju möjlighet för fler att vara med. Det ger
              möjlighet till en öppen demokratisk process som inte är möjlig
              vid ett överstatligt samarbete. Det är det som är den stora skillnaden.
            </seg>
          </u>
          <u>
            <seg>
              Självklart skall vi samarbeta. Självklart är vi ett internationalistiskt
              parti. Det råder ingen tvekan om det. Men vi kan inte hoppa över
              det steg som heter demokrati. Jag tycker att om det är någonting
              som historien har lärt oss, så är det väl att stora centralstyrda
              politiska projekt och unioner inte har varit utvecklande för människor,
              samhällen och länder.
            </seg>
          </u>
          <note>
            (Applåder)
          </note>
          <note type="speaker">
            Anf. 17 LARS LEIJONBORG (fp) replik:
          </note>
          <u>
            <seg>
              Herr talman! Detta är ett oerhört viktigt ämne, så här måste
              vi vara väldigt noga.
            </seg>
          </u>
          <u>
            <seg>
              Vi har förordat ett mellanstatligt samarbete, säger
            </seg>
          </u>
          <u>
            <seg>
              Gudrun Schyman. Som jag gick igenom har det varit lite si och
              så med det också men, okej, ni var för FN.
            </seg>
          </u>
          <u>
            <seg>
              Det är oerhört viktigt att få en förankring här, säger
            </seg>
          </u>
          <u>
            <seg>
              Gudrun Schyman och syftar på riksdagen. Ja, men det är ju inte
              det vi talar om, utan om hur vi skall få en folklig förankring
              också av hanteringen av internationella frågor.
            </seg>
          </u>
          <u>
            <seg>
              Vem har gått på gatan eller på ett torgmöte och där hört vad
              som skall göras i Europarådet? Vem har hört något flammande appelltal
              om vad som skall hända i OSSE? Det är det ju ingen människa som
              har gjort. Men i den europeiska unionen har man bestämt sig för
              att man skall försöka att få också ett folkligt engagemang i de
              frågor som berör alla på vår kontinent. Det är därför man har
              inrättat Europaparlamentet.
            </seg>
          </u>
          <u>
            <seg>
              Jag är den första att hålla med om att denna idé hittills inte
              har förverkligats fullt ut. Det beror på systemfel i den europeiska
              unionen som vi, som älskar europeiskt samarbete, är de första
              att försöka rätta till men som ni, som vill lämna alltihop, naturligtvis
              inte får någon riktig kraft att ta itu med.
            </seg>
          </u>
          <u>
            <seg>
              Låt oss inte glömma bort att det finns problem som berör alla
              människor på den här kontinenten. Då finns det vänsterpartister
              som säger: Men, 300 miljoner människor, var och en får ju för
              litet inflytande.
            </seg>
          </u>
          <u>
            <seg>
              De talar olika språk, de har olika religion osv. Då har jag ställt
              frågan förut om kineserna som är en miljard.
            </seg>
          </u>
          <u>
            <seg>
              De talar också olika språk. Men det finns ju frågor som angår
              alla i hela Kina, och demokratirörelsen i
            </seg>
          </u>
          <u>
            <seg>
              Kina kämpar för att de skall få rösträtt. Vad är Gudrun Schymans
              besked till den kinesiska demokratirörelsen, att de får dela upp
              Kina, att det inte går att ha demokrati för en miljard människor?
            </seg>
          </u>
          <u>
            <seg>
              Naturligtvis hoppas vi att det allra mesta i Kina skall bestämmas
              på lokal och regional nivå, men sådant som berör hela landet måste
              ju bestämmas på den nivån.
            </seg>
          </u>
          <u>
            <seg>
              På samma sätt står Europa för ett antal utmaningar som angår
              alla européer. Dessa frågor skall unionen hantera. Där skall unionen
              stå stark, och där skall vi ha ett folkligt inflytande. Då kan
              vi inte avskaffa EU, utan då skall vi utveckla EU.
            </seg>
          </u>
          <note>
            (Applåder)
          </note>
          <note type="speaker">
            Anf. 18 GUDRUN SCHYMAN (v) replik:
          </note>
          <u>
            <seg>
              Herr talman! Det är märkligt att det inte är fler än
            </seg>
          </u>
          <u>
            <seg>
              Lars Leijonborg som är så entusiastiska över det här.
            </seg>
          </u>
          <u>
            <seg>
              Det är ju märkligt att folket uteblir när man skall gå till valurnorna
              för att rösta på denna folkliga församling som EU-parlamentet,
              enligt Lars Leijonborg, innebär. Det är mycket märkligt att det
              är så få som har förstått så mycket som Lars Leijonborg har förstått.
            </seg>
          </u>
          <u>
            <seg>
              Jag tror att det faktiskt finns en allvarlig motsättning mellan
              det faktum att man flyttar beslut till
            </seg>
          </u>
          <u>
            <seg>
              Bryssel och ett parlament som skall kunna representera så väldigt
              många människor och att tro att detta är representativt.
            </seg>
          </u>
          <u>
            <seg>
              Jag vet att vi har helt olika uppfattningar om detta,
            </seg>
          </u>
          <u>
            <seg>
              Lars Leijonborg. Ni vill ha en federation. Vi vill inte det.
              Vi tycker att parlamentet i länderna skall utgöra en demokratisk
              förankringsprocess som är möjlig och nåbar, gärna också decentraliserad
              till landsting och kommuner. Vi måste göra det möjligt för människor
              att delta.
            </seg>
          </u>
          <u>
            <seg>
              Det är väl synd att vi inte har hört någonting på gator och torg
              om Europarådet, OSSE och deras arbete. Det som är just en av bristerna
              är att vi inte heller har hört så mycket om EU-politiken och det
              arbetet mellan de två valen till Europaparlamentet.
            </seg>
          </u>
          <u>
            <seg>
              Det är just det som är bristen, och det är väl just det som vi
              måste diskutera. Hur skall vi få ut information? Hur skall vi
              kunna diskutera dessa frågor med människor? Hur skall vi kunna
              bygga upp strukturer som på ett meningsfullt sätt berör människor
              så att vi alla tycker att det är viktigt och vill delta i det?
            </seg>
          </u>
          <u>
            <seg>
              Det är strukturfel, det är systemfel i den europeiska unionens
              uppbyggnad, och det kan vi ju inte blunda för efter det här valet,
              Lars Leijonborg.
            </seg>
          </u>
          <note type="speaker">
            Anf. 19 LENNART DALÉUS (c) replik:
          </note>
          <u>
            <seg>
              Herr talman! Gudrun Schyman talade mycket om öppenhet och tydlighet
              som nödvändiga ingredienser för att människor skall förstå vad
              som händer och för att det demokratiska arbetet skall anses pågå
              i det politiska livet. Om man följer hur Gudrun Schyman hanterar
              sin verksamhet tillsammans med regeringen är det klart att man
              kan säga att det möjligen är en stor öppenhet i en del frågor.
              Det kan jag nog hålla med om. Men det är inte direkt någon tydlighet
              i fråga om vart man är på väg, eller anser sig vara på väg, som
              blir resultatet av den här öppenheten. Det är ändå det som rimligen
              är grunden för människors förmåga och möjlighet att värdera en
              politisk inriktning; att den är tydlig och att man vet vad den
              innebär.
            </seg>
          </u>
          <u>
            <seg>
              Nu lyssnade jag på Gudrun Schyman under hennes inlägg, och hon
              berättade om vad som skall hända de kommande tre åren. Det skall
              bli intressant att höra om statsministern säger samma sak. Gudrun
              Schyman talade om att vi skulle diskutera. Det kommer ju också
              att framgå tydligt av protokollet från dagens sammanträde. Vi
              skall diskutera ett antal frågor, säger
            </seg>
          </u>
          <u>
            <seg>
              Gudrun Schyman. Vi skall diskutera arbetslösheten.
            </seg>
          </u>
          <u>
            <seg>
              Vi skall diskutera jämställdheten.
            </seg>
          </u>
          <u>
            <seg>
              Vi skall också, säger hon, diskutera den regionala obalansen
              för att ta ett exempel. Därmed antyder
            </seg>
          </u>
          <u>
            <seg>
              Gudrun Schyman att det bakom hennes resonemang finns konkreta,
              tydliga planer på vad som skall hända
            </seg>
          </u>
          <u>
            <seg>
              - i samverkan med regeringen får man förmoda, men det får antagligen
              statsministern berätta om. Bara för att höra om det finns något
              bakom detta skall jag be
            </seg>
          </u>
          <u>
            <seg>
              Gudrun Schyman att nämna de fem viktigaste åtgärder som hon tänker
              vidta för att eliminera, som hon sade, den regionala obalansen
              de närmaste åren.
            </seg>
          </u>
          <u>
            <seg>
              Nämn bara de fem viktigaste!
            </seg>
          </u>
          <note type="speaker">
            Anf. 20 GUDRUN SCHYMAN (v) replik:
          </note>
          <u>
            <seg>
              Herr talman! Jag tror, Lennart Daléus, att det är viktigt med
              öppenhet i politiken. Jag tror också att det är viktigt med öppenhet
              när man samarbetar mellan olika partier. Jag tror inte att det
              är nödvändigt att man utplånar sig själv som politisk kraft och
              stänger in sig bara för att man har ett samarbete.
            </seg>
          </u>
          <u>
            <seg>
              Jag tror att politiken som helhet vinner på en öppenhet så att
              väljarna, som ju är våra uppdragsgivare, vet vad vi håller på
              med. Det är väljarna som har givit oss stöd för att arbeta med
              vår politik för rättvisa, för jämlikhet, för miljöomställning
              och för att arbeta med arbetstidsförkortning, lönediskriminering
              och allt. Då måste vi naturligtvis tala om vad vi håller på med.
            </seg>
          </u>
          <u>
            <seg>
              Den öppenheten försvagar inte ett politiskt samarbete mellan
              olika partier - tvärtom. Det är om man går in i slutna rum och
              ingen vet vad man gör som man försvagar tilltron till politiken
              över huvud taget.
            </seg>
          </u>
          <u>
            <seg>
              Det finns mycket att göra vad gäller regionala obalanser. Det
              behövs satsningar på kommunikationer. Vi behöver ha transporter
              som kan gå över hela landet. Det behövs järnvägssatsningar. Det
              behövs satsningar på informationsteknik. Vi skall se till att
              det finns möjligheter för alla, varhelst man bor i landet, att
              kunna utnyttja den nya tekniken. Det behövs regionala fonder.
              Det behövs möjligheter för små företag att kunna växa också på
              andra ställen än i storstäderna.
            </seg>
          </u>
          <u>
            <seg>
              Mycket av det där känner Centerpartiet till, och i många frågor
              är vi dessutom överens. Så låt oss arbeta tillsammans i de frågor
              där vi kan.
            </seg>
          </u>
          <note type="speaker">
            Anf. 21 LENNART DALÉUS (c) replik:
          </note>
          <u>
            <seg>
              Herr talman! Min poäng var inte att det är något fel på öppenhet.
              Vi har, som jag sade, fått ett övermått av öppenhet från Gudrun
              Schyman när det gäller hennes syn på regeringssamarbete. Min bedömning
              är att statsministern inte, åtminstone att döma av en del resonemang,
              gör samma bedömning som Gudrun
            </seg>
          </u>
          <u>
            <seg>
              Schyman av att den öppenhet som redovisas är befrämjande för
              verksamheten i regeringskretsen tillsammans med Gudrun Schyman
              och Miljöpartiet. Jag har i alla fall fått intrycket att han gör
              en lite annan bedömning.
            </seg>
          </u>
          <u>
            <seg>
              Och det må ju vara hänt. Det spelar mig mindre roll om jag skall
              vara ärlig. Men det intressanta är ju att den här öppenheten inte
              innehåller någonting om vilken politik som skall föras gemensamt.
              Det är ju ändå det som väljarna måste vara intresserade av.
            </seg>
          </u>
          <u>
            <seg>
              Vilken politik kommer att föras? Det är ju inte någon politik
              som ryms i att säga att vi de närmaste tre åren skall diskutera
              arbetslöshet och att vi skall diskutera jämställdhet och att vi
              skall diskutera regional obalans.
            </seg>
          </u>
          <u>
            <seg>
              Om man sedan lyssnar på Gudrun Schyman i fråga om den regionala
              obalansen säger hon lite om kommunikationer och om att vi måste
              se till att hela landet skall leva. Men det är inte en riktig
              syn. Det är inte en förståelse för vad som pågår i landet. Det
              är inte en förståelse för vilka krafttag som måste till för att
              förändra villkoren och göra så att hela landet lever.
            </seg>
          </u>
          <u>
            <seg>
              Jag skall återkomma till det här lite senare, men till er vill
              jag bara ställa frågan: När vi föreslår rejäla satsningar på den
              infrastruktur som Gudrun Schyman diskuterar och nämner, säg 50
              miljarder i investeringar till ett nytt fiberoptiknät för att
              möjliggöra en digital allemansrätt, hur ställer sig Vänsterpartiet
              då? Hur ställer sig Vänsterpartiet till det som Gudrun Schyman
              nu själv nämner som något som skall diskuteras och som hon tror
              att vi är överens om? Där valde ju
            </seg>
          </u>
          <u>
            <seg>
              Gudrun Schyman en helt annan väg.
            </seg>
          </u>
          <u>
            <seg>
              Det räcker alltså inte, Gudrun Schyman, med orden: Vi skall diskutera.
              Vi måste ha de konkreta åtgärderna, de konkreta åtgärder som vi
              har föreslagit.
            </seg>
          </u>
          <note>
            (Applåder)
          </note>
          <note type="speaker">
            Anf. 22 GUDRUN SCHYMAN (v) replik:
          </note>
          <u>
            <seg>
              Herr talman! Det är klart att Lennart Daléus vill ha de konkreta
              åtgärder som just hans parti har föreslagit. Vi har också föreslagit
              konkreta åtgärder, och just vad gäller IT tror jag faktiskt att
              vi är väldigt överens. Låt oss nu använda en del av de pengar
              som kommer in vid försäljningen, eller sammanslagningen, av Telia
              till att bygga upp ett sådant här nät så att människor får tillgång
              till tekniken även om de bor på andra ställen än i storstäderna.
              Jag tror faktiskt att vi är överens i den frågan.
            </seg>
          </u>
          <u>
            <seg>
              Sedan gäller det öppenhet. Det är nog en väldigt stor tillgång
              i politiken att ha en öppenhet. Jag tror att det är en förlegad
              syn på politiken att tro att man skall bedriva den i hemlighet.
              Jag tror att det är väldigt bra att man håller sina väljare informerade
              om vad man gör. Det är väljarna som ger oss förtroendet. Vänstern
              har fått ett mandat. Det vi skall arbeta för är naturligtvis att
              få ned arbetslösheten, att få bort lönediskrimineringen, att ta
              ordentliga steg mot en miljöomställning och att få fart på arbetstidsförkortningen
              - alla de frågor som jag har räknat upp.
            </seg>
          </u>
          <u>
            <seg>
              Det finns orättvisor i vårt land. Även om det går bra finns det
              orättvisor som vi måste göra något åt.
            </seg>
          </u>
          <u>
            <seg>
              Det handlar inte om diskussionsklubbar. Det handlar naturligtvis
              om att sätta sig ned, samarbeta konkret och komma med förslag.
              Vi har gjort en mängd sådana åtaganden i vårbudgeten som vi nu
              följer upp. Det är ju inte Lennart Daléus omedveten om. Men om
              ni valde en samarbetsform med regeringen som innebar att ni nästan
              utplånade er själva är inte det detsamma som att vi tänker göra
              likadant.
            </seg>
          </u>
          <u>
            <seg>
              Vi har också ett annat mandat för vårt samarbete.
            </seg>
          </u>
          <u>
            <seg>
              Vi har väljarnas mandat, Lennart Daléus. Och det är med väljarna
              vi kommunicerar. Jag ser det som en styrka i politiken att ha
              en öppenhet och att stå för sin politik. Samarbete innebär sedan
              att man ger och tar.
            </seg>
          </u>
          <u>
            <seg>
              Det vet alla, och det är det som också är politikens villkor.
            </seg>
          </u>
          <note>
            (Applåder)
          </note>
          <note type="speaker">
            Anf. 23 ALF SVENSSON (kd):
          </note>
          <u>
            <seg>
              Herr talman! Först får vi höra en uppräkning som ju tyder på
              att Vänsterpartiet är fött med ett nej i halsen - inte ett utan
              en massa. Så går Gudrun Schyman upp och pratar om öppenhet. Det
              är en ganska fantastisk dialog vi har här.
            </seg>
          </u>
          <u>
            <seg>
              Jag hoppas och tror att vi i alla, i alla partier, kan vara överens
              om att vårt politiska arbete behöver en trovärdighetsförstärkning.
              Det går, vänligt uttryckt, ett stråk av misstro över politikerna
              och det sätt på vilket vi sköter de uppgifter som vi i vår demokrati
              är satta att bära ansvaret för. Personligen anser jag att det
              här är mycket allvarligt. Det gör vi säkert alla.
            </seg>
          </u>
          <u>
            <seg>
              Demokratin vilar förstås på ömsesidig respekt.
            </seg>
          </u>
          <u>
            <seg>
              Under den gångna EU-valrörelsen har vi nog lite var plågats av
              att vi inte riktigt nått fram eller lyckats fånga uppmärksamheten.
              Men det finns speciell anledning, tycker jag, att ni tre partier
              som står för regeringsunderlaget funderar över det demokratins
              klimat som ni skapar. Med jämna mellanrum hör vi att ni skall
              hålla ihop hela mandatperioden. Men om kittet enbart är maktambitioner
              från de här tre hållen, då finns det anledning att känna stor
              ängslan. Regeringens uppgift är ju inte att sitta kvar. Regeringens
              uppgift är självfallet att regera.
            </seg>
          </u>
          <u>
            <seg>
              Det är tydligt att regeringens stödpartier kommunicerar med Göran
              Persson via DN:s debattsida. Och för att få uppmärksamhet drar
              man sig inte ett vitten för att slå på allt vad blåljus och sirener
              heter:
            </seg>
          </u>
          <u>
            <seg>
              Pinsamt Natofjäsk, Persson, skrev Schlaug vid ett tillfälle.
            </seg>
          </u>
          <note>
            Vid ett annat tillfälle var den schlaugska rubriken:
          </note>
          <note>
            S skapar grogrund för rasism.
          </note>
          <u>
            <seg>
              Det är inte vilka beskyllningar som helst som ni kastar mot varandra.
            </seg>
          </u>
          <u>
            <seg>
              Och Gudrun Schyman talar ju som vi alla vet ultimativt.
            </seg>
          </u>
          <u>
            <seg>
              Det kan förstås tyckas att jag inte skulle lägga mig i detta
              och att detta helt och hållet är en intern fråga för er tre. Men
              det är faktiskt inte det. Ni urholkar politikens legitimitet och
              urgröper trovärdigheten ytterligare. Om ni begär - och det borde
              faktiskt vara rimligt att ni gör - att medborgarna skall ta del
              av alla era verbala råkurr och hot hit och dit, och om ni vill
              att folk skall bry sig om era knivkastningar, så vore faktiskt
              den logiska utvägen för Göran Persson att utlysa nyval.
            </seg>
          </u>
          <u>
            <seg>
              Herr talman! Flera har fått arbete i Sverige, och det är bra.
              Men samtidigt som regeringen stoltserar med att flera har fått
              arbete och att produktionen ökar, får vi politiker ständiga besked
              om att många i vårt samhälle far illa och har svårt att få sin
              lilla ekonomi att gå ihop. Och särskilt gäller det, tycker jag,
              våra gamla och sjuka.
            </seg>
          </u>
          <u>
            <seg>
              Produktionsökningar utgör ju enbart en del av
            </seg>
          </u>
          <u>
            <seg>
              BNP. Man kan förvisso hävda att BNP-måttet är trubbigt och abstrakt.
              Men om vi vill komma närmare våra medmänniskors vardag och dessutom
              jämföra med länder i vår omvärld, då måste vi se på BNP per capita.
              Då visar det sig att hushållens reala disponibla inkomster i vårt
              land mellan åren 1980 och 1997 har ökat med 4,5 %. Motsvarande
              tal för EU är 27,5 %
            </seg>
          </u>
          <note>
            och för USA 30 %.
          </note>
          <u>
            <seg>
              Herr talman! Det är alldeles tydligt när sådana här jämförelser
              görs att det existerar något strukturfel i vårt Sverige. Det finns
              ett flertal hämskor eller nedfällda bommar som blockerar. Och
              jag tror att en hel del socialdemokrater är klara över detta.
              Men Göran
            </seg>
          </u>
          <u>
            <seg>
              Persson har legitimerat Gudrun Schyman och Vänsterpartiets politik
              så till den grad att ni socialdemokrater nu tydligen inte vågar
              vidta de åtgärder som behövs för att få fart på svensk ekonomi.
              Ni vågar tydligen inte, Göran Persson, ta nappatag med Gudrun
              Schyman. Ni sitter så till den grad fast i ängslans dy att ni
              låter Vänsterpartiet nära nog häckla er under hela EU-valrörelsen
              och förresten även efter.
            </seg>
          </u>
          <u>
            <seg>
              Skulle Schymans arbetstidsförkortning i kombination med Vänsterpartiets
              förtjusning över höga skatter få reellt fotfäste, då, det är jag
              helt övertygad om, skulle de ekonomiskt sämst ställda grupperna
              i vårt land ha det ännu sämre. Då skulle svensk ekonomi släpa
              efter ännu mer. Då skulle resurserna räcka till ännu sämre för
              de redan svaga.
            </seg>
          </u>
          <u>
            <seg>
              Ta ett realpolitiskt nappatag med Schyman och med bromsklossarna
              i LO, Göran Persson, inte för att vi skall få bråk och tidningsrubriker
              utan för att en politik skall kunna släppas fram som skapar förutsättningar
              för att vård, skola och omsorg skall få ytterligare resurser.
            </seg>
          </u>
          <u>
            <seg>
              Herr talman! Det sägs ständigt, som ett skattepolitikens mantra,
              att alla skattesänkningar skall betalas.
            </seg>
          </u>
          <u>
            <seg>
              Det låter ju faktiskt som om staten äger våra inkomster. Varför
              ordas det så lite om hur individen, hur hushållet, skall klara
              av att finansiera sin existens när skattebelastningen blir så
              betungande att man inte mäktar med att betala sina utgifter? Staten
              har utgifter och skall förstås kunna betala för sig. Men det enskilda
              hushållet har också utgifter, och om nu inte arbetsinkomsterna
              är statens, så kan det väl inte vara orimligt att visa ett rejält
              intresse för att hushållen också skall kunna betala för sig. Statens
              benägenhet att agera överförmyndare dominerar även när det är
              de ekonomiskt sämst ställda som drabbas.
            </seg>
          </u>
          <u>
            <seg>
              Om tillväxten blir lägre än förväntat, då måste åtgärder sättas
              in som främjar tillväxt. Och jag begriper inte varför socialdemokraten
              Persson i Sverige skall vara så komplett obenägen att lyssna på
              socialdemokraten Blair i Storbritannien och socialdemokraten
            </seg>
          </u>
          <u>
            <seg>
              Schröder i Tyskland. Båda dessa premiärministrar pläderar ju
              för sänkta skatter för att få fart på tillväxten. Men nog är det
              häpnadsväckande minst sagt att inte Göran Persson vill ta till
              sig ett uns av de ståndpunkter som hans stora partibröder ivrigt
              förfäktar.
            </seg>
          </u>
          <u>
            <seg>
              Och förresten, hur kan ni ena stunden proklamera styrkan i att
              flera europeiska stater styrs av socialdemokrater, när ni i nästa
              stund har så diametralt motsatta uppfattningar om ur arbetslösheten
              skall vältras tillbaka? Göran Persson var ju med om att starta
              det reformarbete som socialdemokraterna kallade den tredje vägens
              politik. När så resultatet är färdigt vägrar Göran Persson att
              skriva under.
            </seg>
          </u>
          <u>
            <seg>
              För en kort tid sedan skrev ledamoten av socialdemokratiska partistyrelsen,
              förra statsrådet Jörgen
            </seg>
          </u>
          <note>
            Andersson, i en morgontidning:
          </note>
          <u>
            <seg>
              "Det som även kommer att visa sig nödvändigt är att skatterna
              inom unionen kommer att harmoniseras."
            </seg>
          </u>
          <u>
            <seg>
              Ja, bli inte förvånade över att de nationella parlamenten så
              småningom kommer till den slutsatsen.
            </seg>
          </u>
          <u>
            <seg>
              Och om Sverige hade stannat utanför EU, hade vi säkert tvingats
              harmonisera ännu mer. Vi kan låtsas som om verkligheten inte berör
              oss, men det blir i så fall ingenting annat än en låtsaslek.
            </seg>
          </u>
          <u>
            <seg>
              Det finns de som tror att Sverige skulle bli något slags självständighetens
              och oberoendets oas om vi struntar i skeendet i vår omgivning.
              Sanningen är i stället att vårt land, om vi isolerar oss, kommer
              att traska ut i det mest hopplösa ökenlandskap.
            </seg>
          </u>
          <u>
            <seg>
              Herr talman! När skattesamtalen mellan riksdagens partier inleddes
              delade den dåvarande finansministern ut ett kompendium som klart
              och entydigt, med hjälp av konkreta exempel, belyser hur ointressant
              det ekonomiskt sett kan te sig för en arbetslös att skaffa sig
              arbete. Tröskeleffekterna blir så stora att familjer förlorar
              avsevärt på att lämna arbetslösheten och ge sig ut i arbetslivet.
              Att gå från deltid till heltid kan också bli en ren förlust. Och
              vi vet att det i regel inte lönar sig för ett sjukvårdsbiträde
              att studera och dra på sig skulder för att bli sjuksköterska,
              och det gör det ofta inte heller för en ingenjör som vill bli
              civilingenjör. Det måtte väl ändå säga sig självt att så här kan
              vi inte ha det, och så här skall vi inte ha det.
            </seg>
          </u>
          <u>
            <seg>
              Jag vet inte hur många gånger som vi från oppositionens sida
              har räknat upp vilka konkreta åtgärder som måste vidtas för att
              näringslivsklimatet skall bli sådant och sysselsättningsintresset
              bli sådant att vi får fart på den ekonomiska tillväxten. Och,
              herr talman, det är ju inte enbart oppositionen i Sverige som
              säger det - då kunde det kanske negligeras utifrån partitaktiska
              synsätt - utan det är även OECD, IMF och de ledande socialdemokratiska
              regimerna i EU osv.
            </seg>
          </u>
          <u>
            <seg>
              Herr talman! Jag sällar mig inte till de politikergrupper som
              isolerar människors standard till uträkning av BNP per capita,
              trots att vi alla så innerligt väl vet hur ytterligt angeläget
              det är att det finns resurser för att vi skall kunna skapa trygghet
              och omsorg. Men välfärd mäts inte enbart i kronor och procenttal.
            </seg>
          </u>
          <u>
            <seg>
              Jag tillstår gärna att skol- och utbildningsfrågor alltid fångat
              mitt intresse. Kanske är det så för många av oss. Vi vet ju att
              barn och ungdomar är framtiden och att framtiden fordrar kunskap
              och åter kunskap.
            </seg>
          </u>
          <u>
            <seg>
              Svensk skola befinner sig, enligt mitt förmenande, i kris. Det
              är min uppfattning att skolan är som en jäsande deg som kommer
              att välla över oss med ofantliga bekymmer och framtidsproblem.
              Skolsituationen för massor av elever är klart otillfredsställande.
            </seg>
          </u>
          <u>
            <seg>
              Skolan är våra barns arbetsmiljö, säger vi ofta. Men på åtskilliga
              håll uttrycker man sig alldeles för vänligt om man kallar denna
              våra barns arbetsmiljö för miserabel. När vi läser om hur mobbning
              och oordning och misslyckanden är vardag för många elever och
              lärare, fordras det praktiska åtgärder nu av regeringen.
            </seg>
          </u>
          <u>
            <seg>
              Det är vår plikt att tillse att elever slipper lida nederlag,
              slipper känna sig som förlorare. Är det något som knäcker självkänslan,
              så är det förstås nederlag och misslyckanden. Sådant kan mycket
              väl ge skador för livet. Utanförskap och marginalisering ger en
              negativ självbild och pekar rakt ut mot de samhällets utmarker
              där droger lockar och där identiteten söks i allsköns våld och
              vanvett.
            </seg>
          </u>
          <u>
            <seg>
              Statens ansvar för varje enskilt barn har ökat, skriver författaren
              till SOU-boken Gör barn till medborgare och tycker att detta är
              något mycket positivt.
            </seg>
          </u>
          <u>
            <seg>
              Jag har heller ingenting emot att staten tar ansvar men statens
              ansvarstagande räcker inte. Låt mig återge Tony Blair: Familjerna
              är hjärtat i vårt samhälle.
            </seg>
          </u>
          <u>
            <seg>
              De flesta av oss lever i familjer och vi värdesätter dem därför
              att de ger oss kärlek, stöd och omsorg. De undervisar oss och
              lär oss vad som är rätt och fel. Vår framtid beror på hur de lyckas
              uppfostra barnen. Det är därför vi är så måna om att stärka familjelivet.
            </seg>
          </u>
          <u>
            <seg>
              Varhelst, fortsätter Blair, det är nödvändigt skall regeringen,
              hellre än att försöka ersätta föräldrarna, erbjuda stöd till alla
              föräldrar så att de bättre kan stödja barnen.
            </seg>
          </u>
          <u>
            <seg>
              Så talar Tony Blair.
            </seg>
          </u>
          <u>
            <seg>
              Herr talman! Vill vi ta upp kampen mot våra barns vilsenhet,
              känsla av utanförskap och negativa självbild måste vi göra familjerna
              och föräldrarna till våra allra bästa bundsförvanter, och då måste
              vi restaurera skolsystemet.
            </seg>
          </u>
          <u>
            <seg>
              Demokratin fordrar att alla skall ha samma värde.
            </seg>
          </u>
          <u>
            <seg>
              Men i detta ligger inte att vi är kopior av varandra.
            </seg>
          </u>
          <u>
            <seg>
              Om en ung människa utsätts för alltför hårda krav och alltför
              felaktiga krav utifrån hennes specifika begåvning och läggning
              främjar inte detta rättvisa. Det skapar däremot besvikelser och
              brist på självkänsla.
            </seg>
          </u>
          <u>
            <seg>
              Drygt 20 % av eleverna når inte kunskapsmålen i grundskolan,
              redovisar Skolverket. I dag är det fyra av tio ungdomar med invandrarbakgrund
              som hoppar av gymnasiet. Nog finns det risk för att invandrarungdomar
              som hoppar av gymnasiet kan komma att bilda ett permanent socialt
              B-samhälle.
            </seg>
          </u>
          <u>
            <seg>
              Enligt uppgifter i medierna kommer det att saknas
            </seg>
          </u>
          <u>
            <seg>
              15 000 lärare när höstterminen börjar i år.
            </seg>
          </u>
          <u>
            <seg>
              Skolfrågorna har med våra barns värdighet att göra. Det handlar
              om respekt för unga människors integritet och fysiska och psykiska
              hälsa. Men var också övertygade om att det handlar om ett lands
              framtida ekonomiska standard och förutsättningar!
            </seg>
          </u>
          <u>
            <seg>
              Herr talman! Unga människor måste få känna sig efterfrågade.
              För att unga människor skall få känna sig efterfrågade måste vårt
              land skaffa sig ett näringslivsklimat som är vitalt och uppfordrande.
            </seg>
          </u>
          <u>
            <seg>
              Tjänstesektorn måste öppnas för den nya tidens arbetstillfällen.
              Studiesystemet kan inte utgå från att alla kan, eller ens bör,
              stöpas i samma formar.
            </seg>
          </u>
          <u>
            <seg>
              Det är mentalt förödande att vi sitter fast i en struktur som
              innebär att så unga människor får starta sina liv som bidragsberoende.
            </seg>
          </u>
          <u>
            <seg>
              Herr talman! Emellanåt kan det i debatten verka som om talet
              om ekonomisk tillväxt är målet i sig.
            </seg>
          </u>
          <u>
            <seg>
              När vi repeterar att dubbelbeskattningen måste bort, att fastighetsskatten
              är en felkonstruktion som slår blint och att förmögenhetsskatten
              undandrar samhället resurser och när vi envist stryker under att
              inkomstskatterna motverkar sysselsättningen uppfattas det av och
              till som vore vi ute efter att berika de redan rika. Men för oss
              kristdemokrater handlar det om att riva trösklar och bända ned
              blockeringar. Det handlar om att öka möjligheterna att förbättra
              barnens skola och möjligheterna att främja våra gamlas livskvalitet.
            </seg>
          </u>
          <u>
            <seg>
              Detta sker inte genom att snöpa näringsliv och genom att lasta
              skatter på näringsliv och medborgare så att man dignar.
            </seg>
          </u>
          <u>
            <seg>
              Herr talman! Ganska nyligen levererades påpekanden om att besparingarna
              inom vårdsektorn drabbat våra gamla i synnerhet. Värst drabbad
              är gruppen över 80 år. På fyra år har den gruppens sjukvårdsoch
              läkemedelskonsumtion i pengar minskat med nästan 5 000 kr per
              år och person, medan vi övriga i lägre åldrar har tagit för oss.
              Vi vet ju allesammans att antalet äldre ökar ytterligare.
            </seg>
          </u>
          <u>
            <seg>
              Vad ämnar regeringen göra åt detta? Inte någon av oss borde faktiskt
              uthärda att våra gamla placeras vid sidan om, för det är situationen
              i dag. De förklaras klinikfärdiga och får sedan finna sig i att
              vara utan läkarkompetens och utan tillräckligt med övrig personal
              för att dagarna skall te sig uthärdliga.
            </seg>
          </u>
          <u>
            <seg>
              Vi kristdemokrater hävdar, och kommer envist att hävda, att våra
              äldre måste få något som vi gärna kallar för en värdighetsgaranti.
            </seg>
          </u>
          <u>
            <seg>
              Herr talman! Runtom i Sverige har det ännu ett år sjungits "Den
              blomstertid nu kommer - - -." och "En vänlig grönskas rika dräkt
              har smyckat dal och ängar."
            </seg>
          </u>
          <u>
            <seg>
              Det hade känts tungt för oss alla, tror jag, att gå ut i det
              sommarfagra Sverige där väldigt mycket är alldeles utmärkt om
              inte folkfördrivningen hade stoppats och om bomberna hade fortsatt
              att falla.
            </seg>
          </u>
          <u>
            <seg>
              Det demokratiska ansvaret kan aldrig låsas in bakom nationsgränser.
              Människovärdet kräver av oss internationell aktivitet och ett
              gränslöst ansvarstagande. Vi kristdemokrater hoppas att vi samfällt
              i alla partier kan aktivera oss konkret för ett uppbyggnadsarbete
              på Balkan.
            </seg>
          </u>
          <u>
            <seg>
              Herr talman! Låt mig redan i samband med mitt huvudanförande
              få önska er alla en riktigt skön sommar!
            </seg>
          </u>
          <note>
            (Applåder)
          </note>
          <note type="speaker">
            Anf. 24 BIRGER SCHLAUG (mp) replik:
          </note>
          <u>
            <seg>
              Herr talman! Jag tycker att väldigt mycket var väldigt bra i
              Alf Svenssons tal om vikten av skola och en värdig vård för gamla
              och sjuka. I skolan finns det en jäsande deg av oro - mobbningen
              osv. Jag delar helt den uppfattningen.
            </seg>
          </u>
          <u>
            <seg>
              Sedan talar Alf Svensson om en trovärdighetsförstärkning av politiken.
              Det är också väldigt bra. Men om nu de tre partier som har försökt
              att föra ut mera pengar till kommunerna - miljardbelopp - möts
              av kristdemokrater i kommunerna som i stället för att använda
              pengarna till skolan och till en bra vård för äldre sänker skatten,
              känns det lite tråkigt att föra ut pengarna till kommunerna när
              man vill att pengarna skall användas just till skola, barnomsorg
              och äldrevård.
            </seg>
          </u>
          <u>
            <seg>
              I Stockholms kommun och i Stockholms läns landsting sitter kristdemokrater
              som har medverkat till skattesänkningar. De pengarna skulle kunna
              användas till en bättre äldrevård, en bättre sjukvård och en bättre
              skola. Ser inte du, Alf, en viss motsättning i det här resonemanget?
              Vore det inte bättre att, som situationen ser ut och som du så
              målande beskriver, använda pengarna till att höja kvaliteten där
              människor verkar, eller lider; detta i stället för att sänka skatterna?
              Ser du ingen motsättning mellan hur ni agerar på kommunal nivå
              och vad du säger här uppe?
            </seg>
          </u>
          <note type="speaker">
            Anf. 25 ALF SVENSSON (kd) replik:
          </note>
          <u>
            <seg>
              Herr talman! För det första får sjukvården i
            </seg>
          </u>
          <u>
            <seg>
              Stockholm större anslag än tidigare.
            </seg>
          </u>
          <u>
            <seg>
              För det andra noterar jag den ekonomiska filosofin från Birger
              Schlaug i meningsutbytet med Lars
            </seg>
          </u>
          <u>
            <seg>
              Tobisson. Birger Schlaug lever utifrån principen ju högre skatter,
              desto mera pengar finns det alltid till vård, skola och omsorg.
              Då finns det bara ett förslag som Birger Schlaug skall lägga,
              nämligen att ta ut
            </seg>
          </u>
          <u>
            <seg>
              100 % i skatt. Då finns det ännu mera pengar till vård, skola
              och omsorg.
            </seg>
          </u>
          <note type="speaker">
            Anf. 26 BIRGER SCHLAUG (mp) replik:
          </note>
          <u>
            <seg>
              Herr talman! Jag hoppas att alla ni som nu sitter och tittar
              på TV hörde vad Alf Svensson sade. Vad var det Alf Svensson sade?
              Efter allt detta om vikten av en god skola och en god och värdig
              vård försvarar du, Alf, att man sänker skatten i kommuner och
              landsting där Kristdemokraterna sitter. Även om det skjuts till
              mera pengar till sjukvården nu än förut fattas det ju pengar.
            </seg>
          </u>
          <u>
            <seg>
              Då blir min fråga: Om det nu blir ännu mera pengar till kommunerna,
              vilket jag verkligen hoppas, kommer ni då att använda de pengarna
              till att sänka kommunalskatten i stället för att höja kvaliteten
              i sjukvården, i äldrevården och i skolan där du så målande har
              beskrivit precis hur det ser ut?
            </seg>
          </u>
          <u>
            <seg>
              Vad är viktigare, att höja kvaliteten eller att sänka skatten?
              Vilket är viktigast, Alf?
            </seg>
          </u>
          <note type="speaker">
            Anf. 27 ALF SVENSSON (kd) replik:
          </note>
          <u>
            <seg>
              Herr talman! Det är meningslöst att föra de här resonemangen
              med Birger Schlaug. Han vill inte inse att skattepolitiken har
              något med ekonomisk tillväxt och sysselsättning att göra. Om vi
              har skatter som blockerar för företagen att nyanställa, om vi
              har skatter som gör det ointressant att förkovra sig, ointressant
              att gå från deltid till heltid - jag nämnde om förre finansministerns
              lunta som han visade och där folk blockeras i sin arbetslöshet
              på grund av skatter -
            </seg>
          </u>
          <u>
            <seg>
              då kan man inte bara tala om skatteintäkterna som den enda möjligheten
              att skapa resurser till vård, skola och omsorg. Om man tar bort
              blockeringar och öppnar dörren kan folk komma ut. Men om man håller
              dörren låst med sjutillhållarlås är det svårare att ta sig ut.
              Det är därför jag talar om skattepolitiken såsom jag gör. Birger
              Schlaug ser detta som något slags kommunicerande absoluta kärl:
              höjd skatt, mer resurser; sänkt skatt, mindre resurser. Så fungerar
              inte verkligheten, och det är den vi har att hantera.
            </seg>
          </u>
          <note>
            (Applåder)
          </note>
          <note type="speaker">
            Anf. 28 LENNART DALÉUS (c):
          </note>
          <u>
            <seg>
              Herr talman! "Systemet är stängt vecka 26." Så står det i ett
              elektroniskt meddelande från riksdagens duktiga dataenhet. Det
              man syftar på är datasystemet som kommer att ligga nere. Servrarna
              skall bytas ut, de är gamla, de har inte rätt kapacitet. Jag tror
              att det är bra att servrarna i riksdagen byts ut. Det är bra att
              vi har en modern IT-utrustning som motsvarar våra krav. Det gör
              att vi kan jobba här i riksdagen på ett bra sätt. Vi kan jobba
              hemma på ett alldeles utmärkt sätt. Så vill vi har det.
            </seg>
          </u>
          <u>
            <seg>
              Men inte bara vi. I Centerpartiet vill vi att alla i
            </seg>
          </u>
          <u>
            <seg>
              Sverige skall ha den här möjligheten att arbeta med eller på
              annat sätt nyttiggöra sig den moderna informationstekniken. Vi
              har visionen att människor skall kunna bo och arbeta i hela landet,
              i princip oavsett utbildning och bakgrund. Vi vill satsa på en
              modern utveckling av vår landsbygd. Framtidens infrastruktur för
              tillväxt finns i den digitala infrastrukturen, möjligheterna till
              datakommunikation i hela landet. Det är naturligtvis en av vår
              tids utmaningar, väl i klass med järnvägsnät, elektrifiering och
              liknande, att bygga denna digitala allmänna väg - den digitala
              allemansrätten - där alla människor och landsändar kan utvecklas.
              Vi kommer att förbluffas över den kreativitet som frigörs om alla,
              inte bara storstäderna, blir en del av detta framtidsprojekt.
            </seg>
          </u>
          <u>
            <seg>
              Tidigare hörde vi i ett replikskifte att Göran Persson är full
              av tillförsikt med utvecklingen i Sverige.
            </seg>
          </u>
          <u>
            <seg>
              Det gäller tydligen inte bara en handbollsmatch utan också andra
              saker. Göran Persson frågade hur verklighetsbilden egentligen
              ser ut. Men är det inte så att i verklighetsbilden ingår också
              att vi fortfarande har en oacceptabelt hög arbetslöshet som familjer
              runtom i landet drabbas av? De nya svenskarna vägras arbete, vi
              har sociala spänningar, olösta problem i skolan, byråkrati för
              företagare, regional obalans och miljöproblem. Det är också en
              del av verklighetsbilden.
            </seg>
          </u>
          <u>
            <seg>
              Vi är i Centerpartiet besvikna på regeringen. Ni säkrar inte
              det som vi åstadkom tillsammans. Regeringen förmår inte att tillsammans
              med de andra två möta framtidsfrågorna. Det var inte för det här
              som vi sanerade Sveriges ekonomi, Göran Persson. Det var inte
              det.
            </seg>
          </u>
          <u>
            <seg>
              Vi samarbetade med socialdemokratin om sanering av ekonomin i
              ett krisläge. Vi hade ett tydligt uppdrag, Gudrun Schyman, till
              skillnad från er tre, som resulterade i att räntorna halverades
              och förtroendet för den svenska ekonomin återskapades. Nu utgör
              någon sorts instabil överenskommelse och DN-
            </seg>
          </u>
          <u>
            <seg>
              debattartiklar regeringsunderlag. Det är en mycket osäker situation.
              Det är uppenbarligen också för de direkt inblandade oklart vad
              överenskommelsen mellan s, v och mp egentligen innehåller och
              innebär, inte bara när det gäller umgängesformerna som diskuterades
              här tidigare utan, och ännu viktigare, när det gäller de politiska
              och inte minst de ekonomiska frågorna.
            </seg>
          </u>
          <u>
            <seg>
              Vi har aldrig samarbetat med socialdemokraterna om miljöfrågorna.
              Det är viktigt att säga. Vi har känt att ambitionerna har varit
              mycket olika. I dag har regeringen en osynlig minister och, ännu
              värre, en osynlig, rent av obefintlig, miljöpolitik. Det finns
              många skäl att ifrågasätta regeringens och de två andras miljöarbete
              på flera sätt: oförmågan, tappad internationell drivkraft, visionslöshet,
              oförmåga att se inte minst potentialen i miljödrivna företag och
              deras förmåga att exportera varor och tjänster.
            </seg>
          </u>
          <u>
            <seg>
              Det är alldeles självklart att vägen till det ekologiskt hållbara
              Sverige handlar om att utveckla ett modernt samhälle som utnyttjar
              smarta teknologiska lösningar för att nå en hållbar tillväxt.
              Det är viktigt.
            </seg>
          </u>
          <u>
            <seg>
              Vi måste växla spår och ge den ekonomiska och ekologiska utvecklingen
              en sådan hållbar inriktning.
            </seg>
          </u>
          <u>
            <seg>
              Dit kommer man inte i första hand genom stora centraliserade
              statliga program. Dit kommer man genom ett livskraftigt näringsliv
              och en väl fungerande marknadsekonomi. Att forma en tydlig vision
              och en gemensam färdriktning är viktigt för att villkoren för
              företagande och investeringar skall kunna bli långsiktiga och
              inbjuda till satsningar på nya kretsloppsanpassade lösningar.
            </seg>
          </u>
          <u>
            <seg>
              Om detta talar nu inte Birger Schlaug när han är uppe i replikskiften
              och diskuterar miljöfrågor. Birger
            </seg>
          </u>
          <u>
            <seg>
              Schlaug ger sig på två saker. Han diskuterar den del av gentekniken
              som är kloning, säger han. Nu skall jag inte läxa upp Birger Schlaug
              och säga att kloning inte är en del av gentekniken. Men jag skall
              säga att det sätt på vilket Birger Schlaug hanterar en sådan teknik
              som gentekniken visar på onyansen i sättet att arbeta. Vi menar
              i Centerpartiet att det ryms många etiska, miljömässiga och andra
              risker i användningen av den moderna gentekniken. Men det ryms
              också oerhörda möjligheter, inte minst på det medicinska området.
              Det är viktigt att vi förmår oss till att hålla i sär begreppen
              men också till att se på nyanserna i det politiska arbete vi skall
              bedriva.
            </seg>
          </u>
          <u>
            <seg>
              Det gör nu inte Birger Schlaug när det gäller kärnkraften heller.
              Han tar upp frågan om försäkringarna. Vi arbetade mycket med försäkringsfrågan
              långt före 1980 när vi hade folkomröstningen om kärnkraften i
              det här landet. Frågan är inte ny, även om det nu uttalas från
              talarstolen. I ärlighetens namn skall jag säga, Birger Schlaug,
              att kärnkraften betalar sina försäkringar. Det är inte riktigt
              som Birger
            </seg>
          </u>
          <u>
            <seg>
              Schlaug beskriver. Problemet är att försäkringsbeloppen är alldeles
              för låga. Det är det som är problemet.
            </seg>
          </u>
          <u>
            <seg>
              Jag tror inte, om jag skall vara ärlig, att det är framkomligt
              att gå med försäkringsdiskussionen knuffande framför sig. Det
              finns andra moment. Tyska exempel finns på hur man kan arbeta
              med ansvarstagande på kärnkraftsområdet. Det viktiga är att Miljöpartiet
              och Birger Schlaug inte orkar vara med när det skall fattas beslut
              på det här området, inte orkar vara med när vi skall ställa om
              energisystemet, när vi skall avveckla kärnkraften. Då smiter Miljöpartiet
              i väg. Vi som står för ambitionen till en omställning, till en
              miljöriktig energiutveckling får driva på arbetet. Det gör vi
              naturligtvis och kommer att göra.
            </seg>
          </u>
          <u>
            <seg>
              Herr talman! Utöver miljöfrågorna kan jag säga att skola, vård
              och omsorg var lite av mantrat i den valrörelse som ju ledde till
              denna kammares sammansättning.
            </seg>
          </u>
          <u>
            <seg>
              Regeringen bedyrade att det aldrig skulle få upprepas att var
              femte elev lämnade grundskolan utan fullständiga betyg och att
              var tionde elev inte var behörig att påbörja ett nationellt program
              på gymnasieskolan. Nu vet vi att det inte riktigt blev i enlighet
              med dessa löften.
            </seg>
          </u>
          <u>
            <seg>
              Vi från Centerpartiet vill omedelbart genomföra förändringar
              just för att fokusera på kunskaperna i skolan. Vi vill ha ett
              program för läs- och skrivfärdigheter och fokusera på vilka kunskaper
              som är viktigast. Läs- och skrivförmågan är naturligtvis en avgörande
              faktor för såväl yrkesliv som aktivt deltagande i samhället.
            </seg>
          </u>
          <u>
            <seg>
              Nu har Sverige goda resultat när det gäller läsförståelse internationellt
              sett - det missar ju regeringen sällan att påpeka. Men det finns
              också en stor grupp elever som lämnar skolan utan att kunna läsa
              en dagstidning. Vi måste alltså ha ett offensivt program för läs-
              och skrivfärdigheter.
            </seg>
          </u>
          <u>
            <seg>
              Herr talman! Tillsammans med andra partier har vi drivit krav
              på ett utökat kvalitetsarbete i skolan. Vi vill utveckla ett kvalitetssystem
              som kan tillämpas i varje kommun varje år, och inte det lilla
              nedslaget med ett trettiotal besök som ingår i regeringens uppdrag
              till en inspektionsnämnd.
            </seg>
          </u>
          <u>
            <seg>
              Det saknas alltså inte goda idéer. Det som saknas är initiativkraft
              från regeringen, och detta trots att ingen fråga är viktigare
              än våra barns framtid än skolan. Skolan står inför enorma utmaningar.
              Sällan har en aktiv skolpolitik behövts mera än nu.
            </seg>
          </u>
          <u>
            <seg>
              På ett annat område fick vi också en förändring i samband med
              valet. Vi fick en ny socialminister som svepte in som en stormvind.
              Nu vill han förbjuda privatisering av sjukhus. Det återstår en
              öppen fråga i det här resonemanget och arbetet, och det är, såvitt
              jag förstår, ett ökat öppethållande på Systembolaget -
            </seg>
          </u>
          <u>
            <seg>
              ett socialt risktagande.
            </seg>
          </u>
          <u>
            <seg>
              I övrigt har ju regeringen uppenbarligen på det sociala området
              mest avstått, avvisat eller avvaktat.
            </seg>
          </u>
          <u>
            <seg>
              Man avstod från att avskaffa 65-årsgränsen för dem som är assistansberättigade.
              Man slog igen dörren och avvisade förändringar inom läkemedelsområdet.
              Man valde att lasta över kostnaderna på patienterna genom att
              höja gränsen för högkostnadsskyddet.
            </seg>
          </u>
          <u>
            <seg>
              Läkemedelskostnaderna rusar i höjden och riskerar att tränga
              undan den vanliga hälso- och sjukvården. Regeringen, Vänstern
              och Miljöpartiet åtgärdade symtomen, inte orsakerna. Vi vill ge
              mer makt till patienterna, till personalen och till de förtroendevalda
              att utforma vården. Vi vill utveckla den nya tekniken inom telemedicinen
              för att decentralisera vården och förstärka hemsjukvården.
            </seg>
          </u>
          <u>
            <seg>
              Nu säger Birger Schlaug att man ser till att det kommer mer pengar
              till vården, skolan och omsorgen ute i kommunerna, men att det
              där finns filurer som vill använda pengarna till att sänka skatterna.
              Om detta kan vi möjligen tvista, men det finns faktiskt andra
              partier som vill se till att det går mer resurser till kommuner
              och landsting för vård och omsorg.
            </seg>
          </u>
          <u>
            <seg>
              Möjligen är vi lite klokare än Birger Schlaug när vi formulerar
              detta. Vi vill se till att resurser förs över till vård och omsorg
              i kommuner och landsting, och det skall ske genom avtal med staten
              på ett sådant sätt att man vet vart pengarna går. Det, Birger
              Schlaug, är att rikta resurser till rätt ändamål i kommuner och
              landsting.
            </seg>
          </u>
          <u>
            <seg>
              Herr talman! De senaste budgetarna har ju helt vilat på förhoppningen
              att konsumtionen skall öka och att arbetslösheten skall halveras,
              men åtgärder för att säkra en sådan utveckling har saknats. Effekterna
              av skattesänkningen blir små, och de ger inte det resultat som
              behövs. Detta hänger också samman med den nye näringsministern
              och hans uttalanden under året. Han har misslyckats kapitalt med
              att få storkapitalet med sig. Man har inte gjort vad man lovat
              för likvärdiga konkurrensvillkor som andra länder har.
            </seg>
          </u>
          <u>
            <seg>
              Naturligtvis gäller det bl.a. jordbruket.
            </seg>
          </u>
          <u>
            <seg>
              Herr talman! Det är orimligt att regeringen ännu inte har lyckats
              att lyfta av vare sig en small, medium, large eller extralarge
              ryggssäck för de svenska bönderna och därmed för de svenska konsumenterna.
            </seg>
          </u>
          <u>
            <seg>
              Detta har det inte blivit någonting av med.
            </seg>
          </u>
          <u>
            <seg>
              Vi måste med full kraft se till att förändra det politiska arbetet
              i Sverige. Det var inte för att skapa dagens situation som Centerpartiet
              tidigare var med om många gånger smärtsamma förändringar. Det
              var inte för att befästa gamla, kollektiva strukturer. Saneringen
              av statsfinanserna var det som skulle ge Sverige möjligheter till
              förändring för att återskapa framtidstro. I stället har Göran
              Persson valt att förspilla den chansen.
            </seg>
          </u>
          <u>
            <seg>
              Göran Persson har valt att bevara det socialdemokratiska maktbygget
              tillsammans med de största bakåtsträvarna, de socialistiska nostalgikerna
              Miljöpartiet och Vänsterpartiet. Vi måste med full kraft skapa
              alternativet till regeringens kraftlöshet. Som ett borgerligt
              mittenparti vet vi att oppositionen i Sverige kan bli bättre,
              mycket bättre. Det går att skapa alternativ till dagens kraftlösa
              och vilsna regeringspolitik.
            </seg>
          </u>
          <u>
            <seg>
              Välfärden och skolan skall förnyas - lika chans var du än bor,
              var du än kommer ifrån och vart du än är på väg. Alla skall ha
              lika chans inom den bästa skolan, lika tillgång till den bästa
              vården och till den bästa omsorgen. Finansieringen skall vara
              gemensam, men det skall finnas en mångfald av möjligheter.
            </seg>
          </u>
          <u>
            <seg>
              Det skall vara lika chans, men inte likadant. Vi vill ha ett
              samhälle där du skall kunna bo var du vill och skapa det du vill
              tillsammans med andra. Ibland känner vi oss lite grann som en
              ensam ropandes i öknen när vi tar upp dessa frågor i kammaren.
            </seg>
          </u>
          <u>
            <seg>
              Vi i Centerpartiet har lyft fram den tudelning av
            </seg>
          </u>
          <u>
            <seg>
              Sverige som sker i dag. Nu sker det dessutom ett folkupprop,
              Sverigeuppropet, mot den utvecklingen.
            </seg>
          </u>
          <u>
            <seg>
              Jag hoppas att ni åtminstone hör det uppropet.
            </seg>
          </u>
          <u>
            <seg>
              Avfolkning är den ena sidan av utvecklingen, koncentration, höjda
              hyror och förlorade naturvärden är den andra. Är det den utvecklingen
              som ni vill ha?
            </seg>
          </u>
          <u>
            <seg>
              Det är många som har struntat i den alarmerande omvandlingen
              av vårt land.
            </seg>
          </u>
          <note>
            Herr talman! Till sist: I morgon eftermiddag samlas vi i Rosenbad
            för överläggningar om direktiv till en utredning om ändringar
            i regeringsformen. Vi i
          </note>
          <u>
            <seg>
              Centerpartiet vill ha skilda valdagar för att öka intresset för
              respektive val. Den kommunala självstyrelsen måste stärkas och
              garanteras även på lång sikt. Syftet måste vara att finna former
              för ett större grundlagsreglerat kommunalt självstyre.
            </seg>
          </u>
          <u>
            <seg>
              Herr talman! Med detta vill jag ha sagt att Centerpartiet vill
              ge människor makt. Det är grundtanken i decentralismen. Ett starkt
              samhälle kan inte bygga på en stark stat. Ett starkt samhälle
              måste bygga på att människor får växa. Centerpartiet vill ge människor
              ekologisk och social trygghet i ett decentraliserat samhälle.
            </seg>
          </u>
          <u>
            <seg>
              Trevlig sommar!
            </seg>
          </u>
          <note>
            (Applåder)
          </note>
          <note type="speaker">
            Anf. 29 LARS LEIJONBORG (fp):
          </note>
          <u>
            <seg>
              Herr talman! På två sätt var valet i söndags viktigare för Folkpartiet
              än för andra partier.
            </seg>
          </u>
          <u>
            <seg>
              För det första är vi faktiskt det parti som i vårt program mest
              betonar Europaparlamentets roll och vill ge det större befogenheter.
              För oss ligger det europeiska projektet så nära hjärtat att det
              verkligen kändes viktigt att få skicka fler svenska liberaler
              till
            </seg>
          </u>
          <note>
            Bryssel och Strasbourg.
          </note>
          <u>
            <seg>
              Det är några avgörande år som nu ligger framför oss, och det
              är viktigt för oss att vara med och göra
            </seg>
          </u>
          <u>
            <seg>
              Europa mer öppet - öppet för nya medlemmar, öppet för insyn och
              debatt, öppet för samarbete och solidaritet med andra delar av
              världen. Det har talats om huruvida Leijonborg kan förvalta Mariteffekten
              osv., och det är förvisso en intressant diskussion. Men för oss
              verkligen ett egenvärde att lyckas i Europavalet, och det gjorde
              vi.
            </seg>
          </u>
          <u>
            <seg>
              För det andra, och trots det jag nu sade, hade vi naturligtvis
              efter flera förlustval ett behov av att visa att Folkpartiet kan
              komma igen. Vi bestämde oss tidigt för att satsa hårt på Europavalet
              - börja valkampanjen tidigt, skrapa ihop så mycket resurser vi
              kunde och hålla fast vid en tydlig Europapolitik. Jag tror att
              vi hade gått framåt även med en annan toppkandidat, men med Marit
              Paulsen blev framgången till något av ett jordskred. En tredubbling
              av vårt valresultat och tre svenska liberaler i den liberala gruppen
              i Europaparlamentet är ett mycket inspirerande resultat. För vår
              del blir därför Europavalet ett avstamp för en ny offensiv för
              den förnyelse av Sverige som vi tror på. Det är ett Sverige där
              människor -
            </seg>
          </u>
          <u>
            <seg>
              alla människor - är friare och har större makt över sina egna
              liv.
            </seg>
          </u>
          <u>
            <seg>
              När Sverige skickade ned 22 EU-parlamentariker efter 1995 års
              val var dessa, såsom har påpekats här, uppdelade i elva anhängare
              och elva motståndare. En annan glädjande del av valutslaget är
              att den proportionen har förskjutits. Nu är det mycket färre i
              den svenska delegationen som är aktivt emot det här projektet.
              De rena nej-partiernas mandat har minskat från sju till fem. Utöver
              de fem finns en socialdemokrat,
            </seg>
          </u>
          <u>
            <seg>
              Maj Britt Theorin, och som det nu verkar tyvärr också en kristdemokrat,
              vilket jag antar bekymrar Alf
            </seg>
          </u>
          <u>
            <seg>
              Svensson som jag vet är en varm Europavän.
            </seg>
          </u>
          <u>
            <seg>
              Men det faktum att svenska folket sakta men säkert tycks vänja
              sig vid tanken att Sverige är en självklar del av den europeiska
              unionen gör att vi nu måste gå vidare i Europapolitiken. Jag håller
              fullständigt med Gudrun Schyman om att vi måste få en tidtabell
              för avgörandet av den nu mest aktuella Europafrågan, nämligen
              valutasamarbetet. Men till skillnad från
            </seg>
          </u>
          <u>
            <seg>
              Gudrun Schyman kan jag tala till Göran Persson som, så att säga,
              kolleger på den gamla ja-sidan. I den egenskapen vill jag verkligen
              uppmana Göran Persson att snabbt se till att hans parti får en
              ståndpunkt i denna avgörande fråga. Det duger inte att vela längre
            </seg>
          </u>
          <u>
            <seg>
              - orden är inte mina utan SSU-ordförandens. Det kommer ju nu
              sådana rop också från olika håll inom arbetarrörelsen.
            </seg>
          </u>
          <u>
            <seg>
              Jag tror inte att ett parti överlever på 2000-talet om man inte
              har en tydlig Europapolitik.
            </seg>
          </u>
          <u>
            <seg>
              Göran Persson kom med mycket sura uttalanden på valnatten. Jag
              skulle vilja säga till Göran Persson:
            </seg>
          </u>
          <u>
            <seg>
              Sluta sura! Se till att ditt parti tar en tydlig ståndpunkt i
              EMU-frågan!
            </seg>
          </u>
          <u>
            <seg>
              Det är mycket viktigt att föra vidare den diskussion som jag
              och Gudrun Schyman nyss hade om
            </seg>
          </u>
          <u>
            <seg>
              EU:s folkliga förankring. Därför bekymrar det mig i högsta grad
              att Göran Persson låter sin frustration över sitt eget partis
              misslyckande gå ut över väljarna.
            </seg>
          </u>
          <u>
            <seg>
              Göran Persson tycks ju på fullt allvar ha tagit upp en diskussion
              om att man skall avskaffa detta folkliga inflytande, dvs. möjligheten
              för väljarna att välja sina egna Europaparlamentariker. Det kommer
              inte att gå, för det kommer inte den europeiska unionen att acceptera.
              Men bara tanken tycker jag är ganska skrämmande.
            </seg>
          </u>
          <u>
            <seg>
              På något sätt hör den ihop med ett par andra debatter som Göran
              Persson har engagerat sig i på sistone. Det gäller detta med att
              kommuner inte skall ha rätt att avveckla kommunala bolag - vilket
              riksdagen också tyvärr bestämde i måndags - för att på det sättet
              få loss en räntevinst som kan användas för bättre vård och bättre
              skola. Detta var en stor fråga i valrörelsen. Den var uppe i mängder
              av debatter, också i slutdebatten i TV inför valet. Men om vi
              liberaler inte har rätt att driva att kommuner inte skall ägna
              sig åt bolag utan att de skall ha ordentlig insyn i sin verksamhet
              - kommersiella verksamheter drivs mycket bättre på marknaden,
              och vi måste få loss resurser för att bygga en bättre skola och
              en bättre vård - vad skall då kommunalvalen vara till?
            </seg>
          </u>
          <u>
            <seg>
              Inte nog med detta: Göran Persson och Lars
            </seg>
          </u>
          <u>
            <seg>
              Engqvist har också fört diskussionen ytterligare ett steg, nämligen
              att vi i kommunalvalen inte skulle ha rätt att driva att man för
              att förnya verksamheten också skall kunna använda privata entreprenörer.
            </seg>
          </u>
          <u>
            <seg>
              Man kan ju avskaffa kommunalvalen om vi inte får driva vår ideologiskt
              grundade politik!
            </seg>
          </u>
          <u>
            <seg>
              Göran Persson har ibland kallats Han Som Bestämmer, och det blir
              mer och mer så. Europaparlamentet skall tydligen avskaffas i sin
              nuvarande form, och den kommunala demokratin håller också på att
              avskaffas om de viktiga frågor som skall ligga där plockas ifrån
              den nivån. Det är ingen bra utveckling av svensk demokrati.
            </seg>
          </u>
          <u>
            <seg>
              Vi skall gå i en helt annan riktning. Jag håller med alla som
              har beskrivit demokratins problem här, men lösningen måste vara
              att ge demokratin ett så meningsfullt innehåll som möjligt. Vi
              liberaler står för att människor skall få bestämma mer om sin
              vardag, men när det gäller det som måste bestämmas i det politiska
              systemet skall människor ha största möjliga påverkansmöjligheter.
              Med de signaler som nu kommer verkar utvecklingen gå i helt felaktig
              riktning.
            </seg>
          </u>
          <u>
            <seg>
              Det fördes en diskussion här mellan Göran Persson och Lars Tobisson
              om verklighetsbilden. Man bollade statistik, och Göran Persson
              frågade retoriskt:
            </seg>
          </u>
          <u>
            <seg>
              Om det är så dåligt, varför går det så bra för Sverige?
            </seg>
          </u>
          <u>
            <seg>
              Det är förstås naturligt i en politisk debatt att man diskuterar
              hur läget i landet är. Man kan med ungefär samma retorik ställa
              frågan till Göran Persson: Om allt är så bra i landet, varför
              går det så dåligt för Socialdemokraterna? Det är klart att det
              beror på att människor i sin vardag har en annan bild än den som
            </seg>
          </u>
          <u>
            <seg>
              Göran Persson beskriver här.
            </seg>
          </u>
          <u>
            <seg>
              Jag uppskattar att både Alf Svensson och Lennart
            </seg>
          </u>
          <u>
            <seg>
              Daléus har tagit upp situationen i skolan. Det är ju ett av de
              områden där de människor som kommer i kontakt med den verkligen
              känner att det trots allt tal om välfärdssamhälle finns oerhörda
              brister. I går kom det ett mycket strategiskt dokument om den
              svenska skolans framtida utveckling. Det handlar om hur vi skall
              utbilda morgondagens lärare. Tyvärr är det en mycket stor besvikelse.
              Den utredningen kommer inte att innebära den förbättring av lärarnas
              ämneskunskaper som behövs och den statushöjning av läraryrket
              som vi är i så oerhört stort behov av.
            </seg>
          </u>
          <u>
            <seg>
              När det gäller jobben och verklighetsbilden är det helt korrekt
              som Göran Persson säger: Det har tillkommit 130 000 nya jobb i
              Sverige det senaste året.
            </seg>
          </u>
          <u>
            <seg>
              Sverige befinner sig nu i en högkonjunktur, och det är ju mycket
              bra. Men de viktiga frågorna för oss är:
            </seg>
          </u>
          <u>
            <seg>
              Kommer denna utveckling att bli bestående? Har
            </seg>
          </u>
          <u>
            <seg>
              Sverige varaktigt kommit in i en annan tillväxtbana så att vi
              kan räkna med en uthållig tillväxt? Och är resultaten tillräckliga?
            </seg>
          </u>
          <u>
            <seg>
              Jag brukar ha synpunkter på Göran Perssons sätt att hantera statistik,
              men uppgiften om 130 000 nya jobb från maj förra året till maj
              i år är korrekt.
            </seg>
          </u>
          <u>
            <seg>
              När Göran Persson säger att vi just nu har den högsta tillväxten
              i EU, skall betoningen läggas på just nu. Nu börjar man komma
              ned på kvartals- och halvårsstatistik. Jag har tittat på utvecklingen
              sedan 1995
            </seg>
          </u>
          <u>
            <seg>
              när Göran Persson tog över som finansminister fram till 1998,
              och jag har tittat på helårssiffror. Där har den svenska tillväxten
              varit 2,3 % per år, vilket är klart lägre än EU-genomsnittet.
            </seg>
          </u>
          <u>
            <seg>
              Sedan har jag slagit upp majsiffran för antalet som jobbar. Det
              är den siffran som Göran Persson använder. Jag slog upp majsiffran
              för 1990. Då var nästan exakt 400 000 fler svenskar i arbete.
              Det är en rätt viktig bakgrund till skrytet om att allt går så
              bra. Vi har oerhört mycket framför oss. Det faktum att det redan
              efter något år av högkonjunktur börjar talas om inflationsrisker
              och flaskhalsproblem visar att det finns ett enormt behov av att
              ta itu med det vi politiker och ekonomer brukar kalla strukturproblem.
              Här sker ingenting. Här sitter Göran Persson fullständigt fast
              i den fälla han gillrat mot sig själv genom att inleda ett samarbete
              med vänsterpartierna.
            </seg>
          </u>
          <u>
            <seg>
              Jag ser egentligen ingen lösning på detta problem.
            </seg>
          </u>
          <u>
            <seg>
              Alf Svensson pekar på nyvalsmöjligheten. Vi argumenterade helt
              nyligen tillsammans för den. Göran
            </seg>
          </u>
          <u>
            <seg>
              Persson vägrar det alternativet. Jag beklagar det mycket.
            </seg>
          </u>
          <u>
            <seg>
              Det andra alternativet till att fortsätta att snubbla sig fram
              med Schlaug och Schyman är att vända sig till jobballiansen. Vi
              har i jobballiansen från början sagt att detta är ett öppet erbjudande
              till alla krafter som vill vara med och som delar vår grundläggande
              syn på hur svensk ekonomi skall utvecklas.
            </seg>
          </u>
          <u>
            <seg>
              Riksdagen avslog i går kväll vår politiska linje.
            </seg>
          </u>
          <u>
            <seg>
              Den borgerliga reservationen i finansutskottet avslogs. Då var
              det inte tal om att frysa något samarbete och att gräla. Vänsterpartister
              och miljöpartister röstade trofast för regeringens ekonomiska
              politik.
            </seg>
          </u>
          <u>
            <seg>
              Vi tycker att det naturliga skulle vara att ta den reservationen
              som utgångspunkt för ett resonemang om en kursomläggning i Sverige.
              Om regeringen är redo för det kan vi prata om det.
            </seg>
          </u>
          <u>
            <seg>
              Om det är psykologiskt svårt att ta ett sådant dokument som utgångspunkt
              finns det nu ett annat - det har redan citerats här - nämligen
              det dokument som
            </seg>
          </u>
          <u>
            <seg>
              Tony Blair och Gerhard Schröder har skrivit. Det går att plocka
              fram på Labours hemsida. Det är mycket spännande. Det är ett dokument
              som visar att andra socialdemokratiska partier i vår världsdel
              förstår vad som behöver göras, men Göran Persson har helt avfärdat
              det dokumentet - vilket är mycket synd för
            </seg>
          </u>
          <u>
            <seg>
              Sverige.
            </seg>
          </u>
          <u>
            <seg>
              För oss liberaler var naturligtvis valet i söndags en vitamininjektion.
              Vi känner att på tröskeln till ett nytt sekel har liberaler oerhört
              mycket att bidra med, och
            </seg>
          </u>
          <u>
            <seg>
              Sverige behöver mer av liberala värderingar. Vi kommer att kämpa
              ännu hårdare för ett liberalare
            </seg>
          </u>
          <note>
            Sverige, en förnyelse av Sverige, en ny kurs för Sverige.
          </note>
          <note>
            (Applåder)
          </note>
          <note type="speaker">
            Anf. 30 BIRGER SCHLAUG (mp) replik:
          </note>
          <u>
            <seg>
              Fru talman! Jag har inte så mycket talartid kvar, så jag skall
              bli kortfattad.
            </seg>
          </u>
          <u>
            <seg>
              Vi har varit motpoler i EU-valet. Jag skall därför strunta i
              att prata EU-frågor, men i stället diskutera några principer.
              Låt oss bortse från EU och i stället tala om vissa principer,
              t.ex. frihandel kontra miljögaranti som grundläggande princip.
            </seg>
          </u>
          <u>
            <seg>
              Hur ser Folkpartiet efter bl.a. hormondebatten konkret på en
              generell miljögaranti, där varje enskild stat har den garanterade
              rätten att kunna förbjuda t.ex.
            </seg>
          </u>
          <u>
            <seg>
              olika kemikalier som man av olika skäl, t.ex. allergier, vill
              plocka bort från samhället?
            </seg>
          </u>
          <u>
            <seg>
              Jag vill dessutom har svar på en annan principfråga. Om det bildas
              fler unioner i världen, och dessa unioner börjar militariseras
              - låt oss bortse från EU -
            </seg>
          </u>
          <u>
            <seg>
              vad händer när dessa intressen krockar? Är det bra att militarisera
              stora unioner?
            </seg>
          </u>
          <note type="speaker">
            Anf. 31 LARS LEIJONBORG (fp) replik:
          </note>
          <u>
            <seg>
              Fru talman! Det här kan bli kort, för jag gissar att vi faktiskt
              är rätt överens i dessa frågor.
            </seg>
          </u>
          <u>
            <seg>
              Folkpartiet vill ha en skärpt miljögaranti inom
            </seg>
          </u>
          <u>
            <seg>
              EU, som innebär att bevisbördan för dem som hävdar att någonting
              är ofarligt skall läggas på dem som hävdar den inre marknaden
              än på dem som hävdar miljöhänsyn. Vi är helt överens om det.
            </seg>
          </u>
          <u>
            <seg>
              Frihandel kan aldrig gå före hälsoskyddet. Det är just i fråga
              om bevis - som debatterades i EU-
            </seg>
          </u>
          <u>
            <seg>
              valrörelsen - som det finns de som hävdar att EU
            </seg>
          </u>
          <u>
            <seg>
              driver ren protektionism med hjälp av hälsoargument.
            </seg>
          </u>
          <u>
            <seg>
              De har sagt att EU skall bevisa det. EU har åtagit sig att försöka
              bevisa det. I den frågan har man ännu inte lyckats. Det skall
              vara en skärpt miljöragaranti, och bevisbördan skall läggas på
              dem som vill försämra miljöskyddet.
            </seg>
          </u>
          <u>
            <seg>
              Trots att du inte riktigt vill ta ordet i din mun, antar jag
              att du talar emot en militarisering av EU. Det är någonting vi
              är helt överens om. Folkpartiet tycker inte att EU skall militariseras.
              Vi vill inte att EU skall bli en militärallians.
            </seg>
          </u>
          <note type="speaker">
            Anf. 32 BIRGER SCHLAUG (mp) replik:
          </note>
          <u>
            <seg>
              Fru talman! Jag undrar om vi delar principuppfattningen att om
              unioner - EU eller andra unioner, strunta i vilka - bygger upp
              en militär kapacitet, finns det en risk för att när unionernas
              intressen krockar att ett nytt kallt krig kan inledas. Jag vill
              ha svar på den principfrågan.
            </seg>
          </u>
          <u>
            <seg>
              Jag tar vad du sade om miljögaranti som intäkt för att de liberala
              folkpartisterna i EU-parlamentet kommer att rösta för detta i
              EU-parlamentet. Det har ni inte gjort förut. Nu har vi svart på
              vitt, och vi skall hålla koll på er. Det bryter mot den liberala
              gruppens syn i EU-parlamentet.
            </seg>
          </u>
          <note type="speaker">
            Anf. 33 LARS LEIJONBORG (fp) replik:
          </note>
          <u>
            <seg>
              Fru talman! Vår inställning till miljögaranti har jag hämtat
              från vår valplattform, som alla våra kandidater står bakom. Där
              kan ingen tvekan råda.
            </seg>
          </u>
          <u>
            <seg>
              Den första frågan finner jag ointressant, dvs. om unioner med
              militärkapacitet har skiftande intressen och om detta innebär
              en risk. Ja, det är självklart.
            </seg>
          </u>
          <u>
            <seg>
              Men vi arbetar på alla tänkbara sätt för att komma bort från
              en värld där konflikter löses med militära medel. Det är ociviliserat.
              Det är omodernt. Det är absurt. Det är just därför vi liberaler,
              tyvärr till skillnad från det svenska Miljöpartiet, är för europeiskt
              samarbete i form av unionen och inte är emot det.
            </seg>
          </u>
          <note type="speaker">
            Anf. 34 BIRGER SCHLAUG (mp):
          </note>
          <u>
            <seg>
              Fru talman! Resonemanget om att unioner inte skall militariseras
              är utmärkt. Jag har haft åtskilliga debatter med liberala kandidater
              i EU-
            </seg>
          </u>
          <u>
            <seg>
              parlamentsvalet som har vägrat att inse det stora problemet när
              unioner militariseras och det uppstår flera block i världen. Det
              var trevligt att höra.
            </seg>
          </u>
          <u>
            <seg>
              Vi har just avslutat en valrörelse. Det finns skäl att summera
              både sakinnehållet och sådant som är av samarbetsnatur.
            </seg>
          </u>
          <u>
            <seg>
              EU är på väg att växa till en allt mäktigare förbundsstat. Man
              har under ett antal år skaffat sig en gemensam valuta, gemensam
              centralbank, snart en gemensam finanspolitik, gemensam asylpolitik,
              gemensam försvars- och säkerhetspolitik, gemensam utrikespolitisk
              talesman, gemensam polis och en alltmer gemensam lagstiftning.
              Dessutom har man en domstol som står över nationell lagstiftning.
            </seg>
          </u>
          <u>
            <seg>
              Nu talar man om att gå vidare med en gemensam skattepolitik.
              Vi fick t.ex. inte ha miljöskatten på flygbränsle. Man talar om
              en maktreglerande författning för unionen. Då är man i verkligheten
              vid en statsbildning.
            </seg>
          </u>
          <u>
            <seg>
              Det är inte ofta Expressens ledarsida och Miljöpartiet har samma
              uppfattning, men i denna fråga har vi det. Vi delar den uppfattningen
              med stora delar av
            </seg>
          </u>
          <u>
            <seg>
              Europa i övrigt. EU är på väg att bli en statsbildning.
            </seg>
          </u>
          <u>
            <seg>
              Det kan man gilla eller ogilla - båda linjerna är fullt hederliga.
              Men den som förnekar det, som låtsas som om det är något annat,
              far fram med något som är svindlande nära osanning. Eller också
              har man drabbats av den stora förnekelsen.
            </seg>
          </u>
          <u>
            <seg>
              Man kan, som sagt var, gilla utvecklingen mot en reell statsbildning
              eller ogilla den. Vi ogillar den, och det är hederligt. Det är
              också fullt hederligt att gilla den. Vi ogillar den främst därför
              att demokratin eroderar. Alltmer beslut som berör människors vardag
              fattas allt längre bort. Än så länge har inga beslut flyttats
              nedåt i den här hierarkin, utan allting flyttas tyvärr uppåt.
              Det är inte så att de nationella parlamenten får överta någonting
              som EU har haft eller att kommunerna får överta någonting, utan
              allting bara sugs uppåt. Närhetsprincipen existerar bara som en
              retorisk tes; i själva verket är det tvärtom.
            </seg>
          </u>
          <u>
            <seg>
              Valdeltagandet inom EU är väldigt lågt, inte bara i
            </seg>
          </u>
          <u>
            <seg>
              Sverige utan över huvud taget när det gäller val till
            </seg>
          </u>
          <u>
            <seg>
              EU-parlamentet. Det är bara i de länder där man har upprättat
              centraldiktat om röstplikt som de flesta människor röstar. I övrigt
              struntar de allra flesta fullständigt och högtidligt i hela EU-projektet
              när det gäller att gå och rösta. Valdeltagandet är en fullständig
              katastrof för EU-konceptet.
            </seg>
          </u>
          <u>
            <seg>
              Göran Persson och andra partiledare talar om att det är en legitimitetskris
              för EU-parlamentet, och det är det förvisso. Men jag tror att
              det är mycket mer än så. Det är en legitimitetskris för hela EU-idén,
              hela
            </seg>
          </u>
          <u>
            <seg>
              EU-konceptet.
            </seg>
          </u>
          <u>
            <seg>
              I samband med folkomröstningen hävdade jag och andra miljöpartister,
              och andra EU-motståndare, att vi riskerar att få en amerikansk
              utveckling där kanske
            </seg>
          </u>
          <u>
            <seg>
              30 % röstar, eller åtminstone under 40 %. Det sade jag på många
              torgmöten och debatter, och detta var hjärnspöken enligt de flesta
              som jag debatterade med
            </seg>
          </u>
          <note>
            - alltifrån Dinkelspiel till Paulsen, Bildt och Ingvar
          </note>
          <u>
            <seg>
              Carlsson.
            </seg>
          </u>
          <u>
            <seg>
              Det vi nu borde göra i all ödmjukhet, oavsett om vi gillar EU-konceptet
              eller inte, är att alla partier och partigrupper i EU-parlamentet
              funderar över vad som är fel i själva systemet; inte vad som är
              fel på folken eller människorna, utan just själva systemet. Det
              är inte informationsbrist, och det är inte politiskt ointresse,
              utan det är systemet i sig som genererar ett tillstånd av maktlöshet
              och avståndstagande. Det är inte bara i Sverige, utan det är i
              land efter land efter land. Detta är ett jättestort problem.
            </seg>
          </u>
          <u>
            <seg>
              Jag skulle vilja ställa en fråga till dig, Göran Persson. Om
              du slutar tala med Marianne Samuelsson kanske du hör frågan. Det
              är bra att du pratar med miljöpartister, men jag skall ställa
              en fråga nu: Är du villig att ta initiativ bland dina regeringschefskolleger
              för att diskutera de uppenbara systemfel som finns och som gör
              att folk inte engagerar sig i EU-
            </seg>
          </u>
          <u>
            <seg>
              parlamentsvalet? Det är ett gigantiskt underkännande.
            </seg>
          </u>
          <u>
            <seg>
              På något sätt måste man ta i det, oavsett om man gillar EU eller
              inte. Antingen tar man de här frågorna på allvar, eller också
              låter man EU-kommissionens tankar om mer propaganda, mer reklam
              och fler serietidningar med hjälten Euro till Europas skolbarn
              vara det som får engagemanget att växa.
            </seg>
          </u>
          <u>
            <seg>
              De urnor som i dag fylls med folkligt förakt i stället för valsedlar
              är ett varningstecken. De urnor där grundläggande delar av den
              parlamentariska demokratin är på väg att begravas är allvar.
            </seg>
          </u>
          <u>
            <seg>
              Vi flyttar alltmer makt till EU-parlamentet, och det gillar de
              flesta av er. Men inser ni inte att det måste finnas någon legitimitet
              i maktsystemet? Vad händer annars vid en stor lågkonjunktur? Den
              politiska sfären ligger illa till. Om vi sedan har lågkonjunktur,
              hög arbetslöshet, ökade klyftor - vad händer då? Det är ju då
              demokratin är i fara. Då kommer de bruna männen och kvinnorna
              med enkla lösningar.
            </seg>
          </u>
          <u>
            <seg>
              Det är ju detta som är det livsfarliga i att ett system växer
              så snabbt och så fort att människor inte hänger med. Det kanske
              vore fullt rimligt att ha EU om 30
            </seg>
          </u>
          <u>
            <seg>
              eller 40 år, när det gått saktare, men just nu går det för fort
              för demokratin. Det är farligt.
            </seg>
          </u>
          <u>
            <seg>
              Hur skall vi sedan ha det med EMU, den gemensamma valutan? Socialdemokraterna,
              Centern och
            </seg>
          </u>
          <u>
            <seg>
              Kristdemokraterna duckar i den frågan eller vill utvärdera och
              fundera ett tag. En klar insikt finns ändå hos vår statsminister
              om att ett medlemskap i EMU är ett större steg än medlemskapet
              i EU. Det är det faktiskt; Miljöpartiet delar den uppfattningen.
            </seg>
          </u>
          <u>
            <seg>
              Det är rimligt att man har en folkomröstning.
            </seg>
          </u>
          <u>
            <seg>
              Även om vi inte nu kan ta ställning till exakt när man skall
              ha den vore det bra om själva principen åtminstone slogs fast.
              Jag tror att det är viktigt. Det vore ett steg för att öka tilltron
              till demokratin.
            </seg>
          </u>
          <u>
            <seg>
              När samarbetet mellan de tre partierna inleddes kunde vi höra
              från moderater och andra att räntan skulle höjas, kronan sjunka
              och arbetslösheten öka.
            </seg>
          </u>
          <u>
            <seg>
              Det talades om skvalpvalutor och att statens finanser skulle
              drabbas, och det var ett fruktansvärt elände. I
            </seg>
          </u>
          <u>
            <seg>
              själva verket blev det tvärtom. Det har gått väldigt bra i väldigt
              många frågor. Det är den mardröm som moderaterna hade, att det
              inte skulle bli så illa, att det skulle gå åt rätt håll.
            </seg>
          </u>
          <u>
            <seg>
              Dessutom har vi fått ett antal gröna framgångar, som vi är ganska
              stolta över. Som första land i världen har Sverige nu fått in
              gröna nyckeltal i finansplanen. Det är ett genombrott, och vi
              är ett föredöme för andra länder. Vi har i skattesamtalen fått
              en inriktning på en grön skatteväxling enligt vårbudgeten. Det
              är alldeles utmärkt. Vi har fått rejäla satsningar på miljöforskning,
              miljöbrottsbekämpning, stora inköp av ur- och naturskogar, satsningar
              på biotopskydd och genombrott när det gäller satsning på marksanering.
            </seg>
          </u>
          <u>
            <seg>
              Det ger både bättre miljö och fler jobb. Vi har också sett till
              att människor som har det sämst har fått lite mer pengar. Med
              en borgerlig regering hade det förmodligen blivit precis tvärtom;
              vi som har hade fått ännu mer.
            </seg>
          </u>
          <u>
            <seg>
              Mycket har alltså fungerat väldigt bra. Det är kanske det som
              är en mardröm för de borgerliga partierna.
            </seg>
          </u>
          <u>
            <seg>
              Jag har också några funderingar kring samarbetet.
            </seg>
          </u>
          <u>
            <seg>
              Solidaritet är ett ord som aldrig kan bli omodernt. Det är förutsättningen
              för ett ekologiskt och socialt hållbart samhälle i en ekologiskt
              och socialt hållbar värld.
            </seg>
          </u>
          <u>
            <seg>
              Det är just begreppet solidaritet som är den gröna, globala utmaningen,
              att vi ger det här ordet ett innehåll i tiden, oavsett om det
              gäller människor eller natur.
            </seg>
          </u>
          <u>
            <seg>
              I Europa har det här arbetet skett i ett rödgrönt samarbete med
              socialdemokratin. Det kärvar lite varstans här och var i olika
              frågor, och det är inte konstigt. Det finns en rågång mellan grönt
              och rött.
            </seg>
          </u>
          <u>
            <seg>
              Det är ju olika partier och olika grundideologier.
            </seg>
          </u>
          <u>
            <seg>
              Vi har valt att tänka över situationen efter en hård valrörelse,
              där Socialdemokraterna och Miljöpartiet varit på full kollisionskurs.
              Vi delar i mångt och mycket Thage G. Petersons syn på Kölnmötet.
              Vi är djupt besvikna på det. Det här är en djup och central fråga
              för oss. Men jag tror att det är bättre med en betänketid och
              att vi känner efter om det är rätt och riktigt att fortsätta än
              att kasta i väg hetsiga ord och debattartiklar - det är inte bra.
            </seg>
          </u>
          <u>
            <seg>
              Självklart måste man tåla en tuff sakdebatt i frågor där man
              har olika uppfattningar även om man samarbetar. Verbala smockor
              i en öppen debatt är en sak, men krypskytte och smygskytte är
              en annan, som vi skall försöka undvika.
            </seg>
          </u>
          <u>
            <seg>
              Det finns också en kraft i det här samarbetet som är väldigt
              viktig att konstatera just nu, när EU-
            </seg>
          </u>
          <u>
            <seg>
              parlamentet har gått alltmer högerut. Då är det viktigt att det
              finns nationella krafter som drar åt ett annat håll, som kan förhindra
              de krafter som vill öka klyftorna i samhället, som kan förhindra
              de krafter som inte begriper vikten av en grön skatteväxling,
              som kan förhindra de krafter att växa som inte ens kan stava till
              biologisk mångfald och ännu mindre begriper att det krävs en hållbar
              miljö i botten för att kunna utveckla en hållbar ekonomi.
            </seg>
          </u>
          <u>
            <seg>
              De konservativa framgångarna i EU-parlamentet borde leda till
              viss eftertanke. En motmakt till detta är viktigt.
            </seg>
          </u>
          <u>
            <seg>
              Det finns ett uppdrag som är viktigare än alla andra för oss
              gröna: att återupprätta ordet solidaritet och ge ordet ett innehåll
              igen både här hemma, i Europa och i världen. Solidaritet även
              med kommande generationer och med naturen - det är den gröna utmaningen.
              Det är därför vi gröna sitter här.
            </seg>
          </u>
          <u>
            <seg>
              Tack skall ni ha.
            </seg>
          </u>
          <note>
            (Applåder)
          </note>
          <note>
            Anf. 35 Statsminister GÖRAN PERS-
          </note>
          <u>
            <seg>
              SON (s):
            </seg>
          </u>
          <u>
            <seg>
              Fru talman! Jag vill i likhet med Lars Tobisson börja med att
              uttrycka mitt djupa deltagande med de familjer som förlorade två
              av sina kära, Olle Borén och Robert Karlström, i morden i södra
              Östergötland för några veckor sedan. Det är tankar som går till
              familjerna, naturligtvis, och också tankar som går till deras
              kolleger, som gör ett arbete för att människor skall känna sig
              säkra och trygga och sedan upplever att de själva blir utsatta
              för detta våld. Det är svårt, och det är tungt, och det är någonting
              som naturligtvis stämmer till eftertanke.
            </seg>
          </u>
          <u>
            <seg>
              Jag tror att flera av dagens talare har pekat på någonting som
              just nu plågar väldigt många av oss. Det är att vi ser att respekten
              för människors lika värde håller på att luckras upp. Bland unga,
              och också bland äldre, slarvar man med orden. Det blir ett grövre
              sätt att tala. Många lärare har vittnat om hur man använder könsord,
              svordomar och grovheter som i sig är ett uttryck för att vi är
              på väg in i, och kanske redan är i, ett nytt samhällsklimat.
            </seg>
          </u>
          <u>
            <seg>
              Många gör berömvärda insatser för att stävja detta
            </seg>
          </u>
          <u>
            <seg>
              - lärare, föräldrar och föreningsledare. Men det räcker inte.
              Vi ser att unga människor, framför allt, översköljs av ett enormt
              utbud av inte minst underhållningsvåld. Vad det betyder i det
              stora kan vi alltid diskutera, men det är klart att det drar åt
              fel håll.
            </seg>
          </u>
          <u>
            <seg>
              Vi har aldrig någonsin försökt reglera detta. Det går nog inte
              i en öppen värld. Däremot har vi alltid sagt att de positiva motkrafterna
              måste stärkas. Det är vuxna som bär demokratiska ideal, vuxna
              som står upp för människovärdet, vuxna som stöttar lärare, vuxna
              som stöttar föreningsledare - förebilder för barn och ungdomar
              i närmiljön.
            </seg>
          </u>
          <u>
            <seg>
              Det finns inget enkelt svar, men det finns ett djupt engagemang
              bland alla som sitter i denna kammare för att faktiskt visa på
              de positiva alternativen. När någon av våra kvällstidningar börjar
              beskriva hur brotten breder ut sig bland barn och ungdomar är
              det något som vi, oavsett partitillhörighet, naturligtvis måste
              ta utomordentligt allvarligt på.
            </seg>
          </u>
          <u>
            <seg>
              Jag kommer tillsammans med Ulrica Messing och
            </seg>
          </u>
          <u>
            <seg>
              Britta Lejon att bjuda in alla Sveriges ideella ungdomsorganisationer
              till en stor samling i början av hösten, där vi gemensamt skall
              gå igenom vad som brister, vad vi kan göra och vilka resurser
              som behöver tillföras. Vi har sett för mycket av stängda ungdomsgårdar.
              Vi har sett för mycket av att miljöer där ungdomar kan vistas
              bara har försvunnit. Vad kan vi göra tillsammans?
            </seg>
          </u>
          <u>
            <seg>
              De nedskärningar och besparingar som vi tvingades göra under
              1990-talet har kanske delvis bidragit till att miljön för en del
              barn och ungdomar har blivit hårdare. Är det någonting jag känner
              är det att vi nu, när vi återigen har resurser, skall sätta detta
              främst och göra det tillsammans med dem som möter ungdomar i sin
              vardag i skolan, i föreningslivet och naturligtvis också i hemmen.
              Kan vi tillföra resurser nu på ett sådant sätt att vi inte enbart
              pratar om värderingar - det är viktigt nog - utan också i handling
              visar att vi har förstått att det gäller att sätta stopp för denna
              utomordentligt farliga utveckling tror jag att det är ett projekt
              och ett arbete som vi borde kunna samlas omkring i denna kammare
              och gemensamt stå upp för de grundläggande värderingarna i en
              demokrati. Det är det som det ytterst handlar om. Till detta samarbete
              bjuder regeringen in. Vid denna överläggning hoppas jag också
              kunna se riksdagens partier närvara.
            </seg>
          </u>
          <u>
            <seg>
              När väl det har sagts vill jag göra en reflexion om det nyss
              genomförda Europavalet. Det var inget framgångsrikt val för någon
              i denna kammare. Det var det naturligtvis inte för socialdemokratin,
              men jag tror inte att någon i denna kammare kan känna tillfredsställelse
              med det valet. Jag tänker naturligtvis på valdeltagandet.
            </seg>
          </u>
          <u>
            <seg>
              Det är inget svenskt fenomen och inte i första hand ett svenskt
              problem. Det är någonting som rör hela den europeiska unionen.
              Om man exkluderar de länder som har röstplikt eller hade valet
              i samband med ett regionalt eller lokalt val har vi ett deltagande
              i detta val som ligger mellan 25 och 50 % av valmanskåren. Sverige
              ligger snarare på den övre halvan, trots vårt usla valdeltagande.
            </seg>
          </u>
          <u>
            <seg>
              Väljarna har alltid rätt. Det är en kraftfull manifestation från
              väljarnas sida att utebli från ett val - ett val som vi alla i
              denna kammare, utifrån olika utgångspunkter, bemödade oss om att
              beskriva som ett viktigt val. Så gjorde våra kolleger över hela
              Europa.
            </seg>
          </u>
          <u>
            <seg>
              Väljarna uteblev.
            </seg>
          </u>
          <u>
            <seg>
              Det finns säkert många förklaringar till detta, men om debatten
              inte tar utgångspunkten i att vi har ett demokratiskt legitimitetsproblem
              i den europeiska unionen kommer vi snart att hamna i en ännu djupare
              förtroendekris. Jag är tacksam för att vi i Sverige har valt att
              behandla frågan om ett svenskt EMU-
            </seg>
          </u>
          <u>
            <seg>
              medlemskap utifrån utgångspunkten att det svenska folket skall
              avgöra frågan efter det att alla har haft förutsättning och tid
              att sätta sig in i problemet eller möjligheten - vilket man nu
              anser. Många europeiska politiker som har drivit detta gigantiska
              projekt med en ny gemensam valuta önskar nog i dag att de skulle
              ha förfarit på samma sätt som vi.
            </seg>
          </u>
          <u>
            <seg>
              Det finns aldrig någon risk i att låta en demokratisk process
              ta tid. Det finns aldrig någon risk i att låta människor sätta
              sig in i frågor i grunden, särskilt inte när det gäller sådana
              beslut som när de väl är fattade i en viss riktning aldrig går
              att göra om.
            </seg>
          </u>
          <u>
            <seg>
              Min djupa respekt för demokratin och min erfarenhet av människors
              uppfattning om Europaarbetet och dess demokratiska brister leder
              mig tveklöst fram till att säga att den väg vi har valt omkring
              vårt svenska eventuella deltagande i en monetär union grundar
              sig på en fast övertygelse om demokratins nödvändiga och rättmätiga
              krav på tid och utrymme.
            </seg>
          </u>
          <u>
            <seg>
              Det skall den få.
            </seg>
          </u>
          <u>
            <seg>
              Annars står vi just nu i Sverige inför en period då vi kan säga
              att vi har goda förutsättningar. Det är en ny dagordning som växer
              fram. Jag skall inte på något sätt recensera tidigare anföranden,
              men det är alldeles uppenbart att det är ganska tunt vad gäller
              konkreta förslag och alternativ politik. Det är tunt vad gäller
              samordning och struktur. Det tror jag att alla som har lyssnat
              har konstaterat. Det behöver inte jag uppehålla mig vid. Detta
              kan bero på att vi nu ser att
            </seg>
          </u>
          <u>
            <seg>
              Sverige, som land, med kraft är på väg åt rätt håll.
            </seg>
          </u>
          <u>
            <seg>
              Men det är i en sådan här period som solidariteten prövas mest.
              Nu handlar det ju om att se till att klyftorna inte växer. Nu
              handlar det tvärtom om att se till att klyftorna minskar. Det
              handlar om solidaritet mellan dem som bor i regioner som växer
              kraftigt och dem som bor i andra delar av Sverige som fortfarande
              kanske står stilla eller backar. Det handlar om solidaritet mellan
              dem som har ett arbete och dem som fortfarande är arbetslösa.
              Det handlar om solidaritet mellan dem som har goda inkomster och
              klarade krisåren bra och dem som gick igenom krisåren med en oerhört
              ansträngd hushållsekonomi.
            </seg>
          </u>
          <u>
            <seg>
              Om vi skall använda uppgången på ett sätt som stärker sammanhållningen
              i Sverige och som därmed bygger under de demokratiska värdena
              och principerna måste solidariteten sättas i förgrunden. Det måste
              vara utgångspunkten. Vi har diskuterat skattesänkningar. Jag är
              förvisso anhängare av att man skall sänka skatter som vi inte
              behöver ta ut. Det är självklart. Och det skall göras på ett sådant
              sätt att rättvisan främjas. Men det är klart att vår diskussion
              om skattefrågan inte blir trovärdig om vi inte samtidigt klart
              och tydligt säger att vi ser några andra samhällsproblem som faktiskt
              är större och som är viktigare att angripa än att isolerat diskutera
              skatterna.
            </seg>
          </u>
          <u>
            <seg>
              Det är några saker som jag vill peka på som jag bedömer kommer
              att dominera den kommande tidens politiska dagordning.
            </seg>
          </u>
          <u>
            <seg>
              Det första är att vi måste hålla ihop Sverige.
            </seg>
          </u>
          <u>
            <seg>
              Många av er som sitter i denna kammare och av er som följer debatten
              på TV eller radio bor i delar av
            </seg>
          </u>
          <u>
            <seg>
              Sverige som inte växer. Det beror inte på att det är fel på er
              eller på att ni gör en dålig arbetsinsats. Det här är många gånger
              ett uttryck för att förutsättningarna för arbetslivet i grunden
              har förändrats. Skogsbruket sysselsätter inte lika många som tidigare.
              Basnäringarna sysselsätter ett fåtal. Kvar finns samhällen och
              regioner som avfolkas. Också dessa delar av Sverige måste få en
              möjlighet att vara med och dela på den tillväxt som vi alla skapar
              tillsammans. Jag smärtas särskilt mycket av att se många, oftast
              små, kommuner med ansvar för skola, vård och hemtjänst. Det handlar
              om många äldre människors vardagliga trygghet och barns förutsättning
              för ett kommande rikt liv. Många sådana kommuner sitter ohyggligt
              illa till ekonomiskt, trots att vi tillför nya statsbidrag.
            </seg>
          </u>
          <u>
            <seg>
              Samtidigt ser vi att de statsbidrag som vi tillför andra delar
              av landet används för att sänka skatten. Det här är naturligtvis
              någonting som vi måste diskutera i grunden i höst. Gör vi rätt
              fördelning? Om vi inte gör rätt fördelning måste detta rättas
              till. Och om det är rätt fördelning så brister ändå resurserna
              i de små kommunerna. Vi kommer inte med trovärdighet att kunna
              diskutera skattefrågan om inte denna fråga i grunden är utredd
              och man ser att lösningen är presenterad. Det är det första.
            </seg>
          </u>
          <u>
            <seg>
              Det andra som jag ser är naturligtvis det som flera har tagit
              upp. Det handlar om vården. Där är bilden mer komplicerad. Vi
              kan alla uttrycka djup oro över vad vi ser i vissa delar av landet,
              inte minst i storstäderna, i min egen Skåneregion, i Västra Götaland
              och i Stockholm. Men om nya resurser som tillförs sådana områden
              i landet i stället för att användas till att förbättra vården
              används till att sänka skatterna är ju regeringens möjlighet att
              agera uttömd. Därför ser jag fram emot en öppen och rejäl debatt
              i den här kammaren och också i dessa regioner omkring vad det
              är som är viktigast.
            </seg>
          </u>
          <u>
            <seg>
              Löser man sjukvårdens problem genom att sälja ut sjukhusen? Löser
              man problemen med människors trygghet genom att privatisera socialvården?
              Blir barnens fritid rikare genom att kollo stängs? Blir människors
              livssituation rikare och friare genom att marknadshyror införs
              i Stockholms innerstad? Detta är problem som inte enbart är förknippade
              med vården, men de är förknippade med de resurser som vi hanterar
              på den kommunala och landstingskommunala nivån. Vi är beredda
              att göra större insatser i vården, men vi är inte beredda att
              göra insatser i vården i regioner som använder pengarna för skattesänkningar
              samtidigt som man höjer avgifterna för exempelvis barnsjukvården.
            </seg>
          </u>
          <u>
            <seg>
              Nu har en del sagt att detta är ett uttryck för den kommunala
              självstyrelsen. Jag är fostrad i den kommunala självstyrelsen.
              Jag har en djup och stor respekt för den, men någonstans går också
              en gräns där det som vi kallar nationellt likvärdigt kommer i
              konflikt med en kommunal självstyrelse som utgår från ett helt
              annat perspektiv än vad som kommer till uttryck i denna kammares
              debatter. Det är brett förankrat i många partier, även i partier
              som nu gör detta systemskifte möjligt i Stockholm och Stockholms
              län.
            </seg>
          </u>
          <u>
            <seg>
              Vården och vårddebatten måste klaras. Vården är i ett läge då
              resurser kan komma att behöva tillföras.
            </seg>
          </u>
          <u>
            <seg>
              Vi måste sända den signalen tydligt till alla som finns i vården,
              så att de förstår att det inte är skattesänkningar som skall genomföras
              på deras bekostnad, utan vi skall klara både en skattesänkning
              och resurser till vården.
            </seg>
          </u>
          <u>
            <seg>
              Vi ser flaskhalsarna. Det är det tredje området.
            </seg>
          </u>
          <u>
            <seg>
              Det är flaskhalsar på arbetsmarknaden. I den uppgång som vi nu
              ser är det brist på arbetskraft. Det är problem som vi har brottats
              med i tidigare högkonjunkturer. På sätt och vis är det angenäma
              problem att inte arbetskraften räcker till. Det är naturligtvis
              mycket trevligare än när arbetslösheten är stor och växer.
            </seg>
          </u>
          <u>
            <seg>
              Men vi vet ju också hur det här fungerar ekonomiskt.
            </seg>
          </u>
          <u>
            <seg>
              Om vi får stora sektorer av arbetsmarknaden som präglas av knapphet
              på arbetskraft drivs lönespiralerna i gång. Då växer inflationen.
              Sedan stiger räntorna.
            </seg>
          </u>
          <u>
            <seg>
              Sedan slår det till på investeringarna. Sedan faller tillväxten.
              Sedan kommer dysterheten tillbaka.
            </seg>
          </u>
          <u>
            <seg>
              För regeringen och riksdagen kommer arbetet med att hantera den
              uppåtgående konjunkturen och de problem som vi fortfarande har
              av strukturellt slag på svensk arbetsmarknad att vara en utomordentligt
              högt prioriterade fråga. Det är också en fråga som måste kunna
              hanteras offensivt om diskussionerna om skattesänkningar skall
              vara trovärdiga.
            </seg>
          </u>
          <u>
            <seg>
              Till det här kommer den fjärde stora frågan för hösten: skattediskussionen.
              Vi har ju öppnat för att det kan vara möjligt att göra det här
              redan år 2000.
            </seg>
          </u>
          <u>
            <seg>
              Jag har sagt att vi, om utvecklingen blir bättre än vad vi har
              trott, inte är främmande för att göra en skattesänkning redan
              år 2000. Alla som följer svensk ekonomi kan ju nu se vilken enorm
              utveckling vi har och att det resulterar i att det växer fram
              ett överskott som öppnar för den här möjligheten. Vi behöver inte
              bestämma det förrän vi kommer fram till budgetpropositionen i
              höst. Då skall det slutligt avgöras. Men jag noterar som ett uttryck
              för det nya samhällsklimatet att nu kommer de som säger: Skall
              vi verkligen sänka skatterna nu, nu när tillväxten är så hög,
              nu när det går bra för Sverige? Det är varningar som man naturligtvis
              skall ta på allvar. De skall inte nonchaleras.
            </seg>
          </u>
          <u>
            <seg>
              Jag kommer självfallet inte som statsminister och tidigare finansminister
              att medverka till att den sanering som vi har gjort av ekonomin
              förstörs till följd av en inflationsutveckling.
            </seg>
          </u>
          <u>
            <seg>
              Jag tror fortfarande att det finns så mycket lediga resurser,
              om arbetsmarknaden fungerar i svensk industri, att vi tål en skattesänkning,
              och om utvecklingen håller i sig redan nästa år. Men den skattesänkningen
              blir trovärdig bara om vi kan diskutera, samtala och lägga fram
              förslag som möter problemen i de delar av
            </seg>
          </u>
          <u>
            <seg>
              Sverige som inte växer, som möter problemen i den vård som inte
              fungerar och som kan hantera en arbetsmarknad som på vissa ställen
              växer för fort. Så hänger det ihop, och så ser en dagordning ut
              för hösten.
            </seg>
          </u>
          <u>
            <seg>
              Fru talman! Mitt budskap till denna kammare inför det sista sommarlovet
              detta århundrade är att ni kan gå till sommarledigt med en insikt
              om att Sverige ekonomiskt står starkare än på mycket länge. Det
              är ingen dålig utgångspunkt för höstens arbete. Ni kan också gå
              till sommarledigt med insikt om att vi nu står inför en debatt
              som kommer att handla framför allt om demokratins förutsättningar
              och möjligheter.
            </seg>
          </u>
          <u>
            <seg>
              Jag kommer naturligtvis att medverka till att peka på det nödvändiga
              i, som ligger i den socialdemokratiska idétraditionen, att förena
              både utveckling och tillväxt med rättvis fördelning. Det är sådant
              som postkommunister eller nyliberaler aldrig har tagit till sig.
              De första tror att det bara handlar om fördelning och att spendera
              pengar, och de andra tror att det bara handlar om tillväxt och
              aldrig om fördelning.
            </seg>
          </u>
          <u>
            <seg>
              Det är kombinationen fördelning och tillväxt som är det moderna
              koncept runtom vilket nästan alla
            </seg>
          </u>
          <u>
            <seg>
              Europas ledande politiker och regeringar i dag samlas. Jag är
              glad att tillhöra den rörelse som leder Europas viktigaste länder
              och som dominerar europeisk politik. Jag är glad att vi knyter
              an till det traditionella. Det handlar om att både hävda rättvisa
              och utveckling, att se båda sidorna i den politiska utmaningen.
            </seg>
          </u>
          <u>
            <seg>
              Sverige står starkt. Vi är inte nöjda men naturligtvis stolta
              över det vi har uträttat. Men just i bristen på tillfredsställelse
              när vi ser bristerna ligger också drivkraften att gå vidare med
              ett politiskt arbete för att göra Sverige mer rättvist och mer
              jämlikt. Till det arbetet önskar jag riksdagens ledamöter välkomna
              i höst, och jag önskar er alla en skön och glad sommar!
            </seg>
          </u>
          <u>
            <seg>
              Tack skall ni ha!
            </seg>
          </u>
          <note>
            (Applåder)
          </note>
          <note type="speaker">
            Anf. 36 LARS TOBISSON (m) replik:
          </note>
          <u>
            <seg>
              Fru talman! Först vill jag välkomna statsministerns nypåkomna
              insikt om vikten av att beivra brott och om de brister som följt
              på nedskärningarna inom landets polis- och rättsväsen.
            </seg>
          </u>
          <u>
            <seg>
              I övrigt skryter statsministern om framgångarna med regeringens
              politik. Det är trots allt, som Lars
            </seg>
          </u>
          <u>
            <seg>
              Leijonborg har påpekat, ett faktum att Socialdemokraterna går
              från valnederlag till valnederlag. 26 % i
            </seg>
          </u>
          <u>
            <seg>
              Europavalet kan inte vara mycket att skryta med.
            </seg>
          </u>
          <u>
            <seg>
              Den politiska beslutsprocessen har gått i stå utom när det gäller
              att blockera och sätta stopp. Vad tillväxtministrarna i det nya
              superdepartementet lyckats föra till avgörande under våren är
              nya regler om skrothandel och postnummer. Det är inget som förbättrar
              näringsklimatet och inget som gör ökad tillväxt, fler företag
              och nya jobb.
            </seg>
          </u>
          <u>
            <seg>
              Göran Perssons problem och misstag är att han har lagt sig i
              vänsterspåret. Där finns inte den politik det moderna Sverige
              behöver. Den försvåras redan av röststarka krafter i de egna leden.
              LO gör ju en poäng av att stå i vägen. Men det stora hindret är
              naturligtvis samverkan med Vänsterpartiet och Miljöpartiet.
            </seg>
          </u>
          <u>
            <seg>
              Hur länge skall Göran Persson finna sig i att
            </seg>
          </u>
          <u>
            <seg>
              Schyman och Schlaug blockerar Sveriges utveckling?
            </seg>
          </u>
          <u>
            <seg>
              Att döma av söndagens valresultat kan ju inte partinitet åberopas
              som motivering. Finns det ingen gräns för vilka förluster och
              förödmjukelser som Göran
            </seg>
          </u>
          <u>
            <seg>
              Persson är beredd att underkasta sig för att behålla regeringsmakten?
            </seg>
          </u>
          <u>
            <seg>
              Jag har några gånger här åberopat Tony Blair och
            </seg>
          </u>
          <u>
            <seg>
              Gerhard Schröder och hur de skiljer sig från socialdemokraterna.
              De skriver: De offentliga utgifterna har i princip nått sitt tak.
              Beskattningen av hårt arbete och företagande måste sänkas. Då
              skall vi minnas att utgifts- och skattekvoterna i dessa länder
              ligger avsevärt lägre än i Sverige. De fortsätter: Social medkänsla
              kan inte mätas med nivån på de offentliga utgifterna. Avgörande
              är hur effektivt dessa resurser används och hur mycket de hjälper
              människor att hjälpa sig själva.
            </seg>
          </u>
          <u>
            <seg>
              Det kanske är onödigt att fråga Göran Persson om han håller med.
              Han har både i ord och i handling visat att han mäter välfärd
              i offentliga utgifter och statsbidrag till kommunerna. Han har
              tagit bort spärren mot kommunala skattehöjningar. Visserligen
              talar han här om att man kan tänka sig att sänka skatter, statliga
              skatter. Men hur skall det gå att lägga fram en tillväxtfrämjande
              politik med skattesänkningar inom ramen för någonting som skall
              formas tillsammans med Vänsterpartiet och Miljöpartiet?
            </seg>
          </u>
          <u>
            <seg>
              Är Göran Persson beredd att sänka skattetrycket eller inte? Vad
              säger han till de många kommunala företrädare för det egna partiet
              som runtom i landet nu förbereder och talar om att höja den kommunala
              skatten?
            </seg>
          </u>
          <note>
            Anf. 37 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Jag tror att Lars Tobisson i sitt inledningsanförande
              sade att Göran Persson berömmer sig av att socialdemokratin har
              tagit över Europa. Så är det inte, sade han. Det är ett enormt
              bakslag, osv.
            </seg>
          </u>
          <u>
            <seg>
              Nu har Tobisson haft tre eller fyra inlägg här och enbart åberopat
              Gerhard Schröder och Tony Blair.
            </seg>
          </u>
          <u>
            <seg>
              Finns det någon konservativ politiker i Europa som du skulle
              vilja citera, som har tänkt någonting nytt om framtiden? Var finns
              den idéströmningen? Säg någon som har knäckt någon originell tanke
              och frigjort sig från ert nyliberala arv! Det är ännu tid kvar,
              Lars
            </seg>
          </u>
          <u>
            <seg>
              Tobisson. Du är en flitig man som läser mycket. Någon briljant
              tanke har de väl tänkt dessa moderater ute i Europa eller Hague,
              Madelin i Frankrike, Juppé eller Berlusconi? Ni vet ju vilka de
              är. Citera dem!
            </seg>
          </u>
          <u>
            <seg>
              Jag kan avslöja för Tobisson att vi har varit inne och petat
              i Schröders och Blairs papper. Vi tillhör den arbetsgrupp som
              diskuterar den tredje vägens utveckling i Europa. Jag har inga
              svårigheter med uttrycket att sänka de offentliga utgifterna.
              Det har inte den som har varit finansminister i en regering som
              tog över statsfinanser som hade 73 % av BNP i offentliga utgifter.
            </seg>
          </u>
          <u>
            <seg>
              Lars Tobisson vet ju vad han talar om. Tobisson var världsmästare
              i offentliga utgifter, inte därför att han ville det utan därför
              att han inte förmådde att regera. Tobisson satt visserligen inte
              i regeringen.
            </seg>
          </u>
          <u>
            <seg>
              Men han vet att han har haft en roll som grå eminens.
            </seg>
          </u>
          <u>
            <seg>
              När du försökte driva politik, Tobisson, tillsammans med några
              andra, fick Sverige världsrekord i offentliga utgifter. Var det
              avsikten? Varför blev det på det viset? Det du nu föreslår att
              vi skall göra, hur skiljer det sig från det ni själva gjorde för
              några år sedan, när allting kördes käpprätt åt skogen?
            </seg>
          </u>
          <u>
            <seg>
              Tobisson och kära moderater! Det är nog så att om man tittar
              på Sveriges förutsättningar just nu har vi ett starkare läge än
              vad vi har haft på säkert 20, 25
            </seg>
          </u>
          <u>
            <seg>
              års tid. Det har vi inte fått gratis. Det har vi fått genom ett
              tufft regeringsarbete som har kostat oss väldigt mycket i opinionsförluster.
              Det vet vi. Men vi gjorde det för Sveriges skull. Vi tog det ansvaret,
              det ansvar som ni aldrig orkade ta därför att ni satte partinyttan
              framför landets intressen. Berätta om de lysande moderata idéerna
              och hur de skiljer sig ifrån den politik ni själva försökte driva
              när allt slutade med världsrekord i offentliga utgifter!
            </seg>
          </u>
          <note>
            (Applåder)
          </note>
          <note type="speaker">
            Anf. 38 LARS TOBISSON (m) replik:
          </note>
          <u>
            <seg>
              Fru talman! Jag behöver inte nämna några företrädare för en borgerlig
              moderat politik i Europa. Det brukar Göran Persson klara så bra
              själv. Han brukar t.ex. dra fram Margaret Thatcher. Det intressanta
              är att vad hon genomförde tillsammans med sina konservativa medarbetare
              i Storbritannien har Blair inte velat ändra på. Det har inte varit
              tal om någon återställarpolitik på det sätt som Göran Persson
              introducerade här i Sverige. Där bygger man tvärtom vidare på
              den grunden.
            </seg>
          </u>
          <u>
            <seg>
              Jag fattar det så att Göran Persson nu säger att han ställer
              sig bakom det program som Blair och Schröder har arbetat fram.
              Det är mycket imponerande. Han fullföljer därmed de traditioner
              som inleddes av Margaret Thatcher. Jag hälsar det med tillfredsställelse,
              men jag vill se konkreta bevis på att det också omsätts i handling.
            </seg>
          </u>
          <u>
            <seg>
              När Göran Persson för sin debatt här med mig ger han inga klara
              besked om hur han tillsammans med
            </seg>
          </u>
          <u>
            <seg>
              Schyman och Schlaug skall forma en skattesänkning, en arbetsrättsreform
              och en Europapolitik som kan ge bättre tillväxt, fler företag
              och nya jobb. Och det är inte så underligt - det går inte. Man
              kan inte skapa ett bättre klimat för företagande, utbildning och
              arbete med en vänsterpolitik som sätter fördelning framför tillkomsten
              av nya resurser i samhället. Men slå in på den bana som Blair
              och Schröder anvisar! Det kan leda till en lösning. Det är bara
              det att Schyman och
            </seg>
          </u>
          <u>
            <seg>
              Schlaug aldrig kommer att medverka till det.
            </seg>
          </u>
          <u>
            <seg>
              Det är väl orsaken till att vi i debatten får hålla oss till
              områden där vänstermajoriteten under det gångna riksmötet förmått
              komma till skott, nämligen när det gäller att sätta stopp för
              saker och ting. Med vänsterstöd har regeringen drivit igenom en
              strafflagstiftning mot kommuner som vill sälja kommunala bostadsföretag
              och hyresfastigheter. Att den majoritet som beslutar om detta
              - och då tänker jag på de beslut som fattas ute i kommunerna -
              är demokratiskt vald är någonting som man inte bryr sig om. Lars
              Leijonborg har ju varit inne på det. De medel som inflyter vid
              en försäljning kan mycket väl komma att användas till det som
              jag betraktar som kommunernas kärnområden, skola, utbildning och
              omsorg. Men det spelar tydligen inte heller någon roll - tvärtom.
            </seg>
          </u>
          <u>
            <seg>
              När nu borgerliga landstingsmajoriteter tar itu med eländet med
              växande sjukvårdsköer och vill pröva en privatisering av vissa
              vårdenheter blir det åter tal om att skicka ut en straffexpedition.
              Eller är statsministern beredd att här respektera den kommunala
              självstyrelsen och låta demokratiskt valda majoriteter sköta sina
              egna angelägenheter?
            </seg>
          </u>
          <u>
            <seg>
              Regeringen har också satt stopp för eurons införande i Sverige.
              Göran Persson har inte velat diskutera den frågan i den nyss genomförda
              valrörelsen. Men nu är valet över. Jag begär inte att statsministern
              på fläcken skall säga ja eller nej till euron, men vill han redovisa
              hur han tänker sig tidtabellen? Blir det en informationskampanj
              till hösten? Blir det ett socialdemokratiskt ställningstagande
              nästa vår? Blir det en folkomröstning eller ett extra val hösten
              2000? Är siktet inställt på att Sverige skall vara med när nya
              sedlar och mynt introduceras år 2002?
            </seg>
          </u>
          <u>
            <seg>
              Fru talman! Systemet är stängt, meddelade Lennart Daléus med
              anledning av uppdateringen av riksdagens datasystem. Än mer angeläget
              är kanske att modernisera Sveriges regering för att möta den nya
              tidens utmaningar. Jag skulle vilja fråga statsministern hur han
              skulle reagera om vi politiskt 2000-
            </seg>
          </u>
          <u>
            <seg>
              säkrar Sverige och får upp en skylt på skärmen som säger: Större
              systemfel! Radera hårddisken! Installera ny programvara!
            </seg>
          </u>
          <u>
            <seg>
              Det är något att tänka på över sommarlovet, herr statsminister.
            </seg>
          </u>
          <note>
            (Applåder)
          </note>
          <note>
            Anf. 39 Statsminister GÖRAN PERS-
          </note>
          <u>
            <seg>
              SON (s):
            </seg>
          </u>
          <u>
            <seg>
              Fru talman! Först vill jag säga något om privatisering om vården.
              Vi är öppna för alternativa driftsformer. Men vi menar att den
              utförsäljning av sjukhus som vi nu ser öppnar för en situation
              där vi snart får in ett tydligt vinstintresse i vården. Vi vet
              att när vinstintresset kommer in, kommer människor att särbehandlas.
              Då är det inte behov utan förmåga att betala som gäller. Den kraften
              är så oerhört stark i all marknadsekonomi att den också kommer
              att råda inom vården.
            </seg>
          </u>
          <u>
            <seg>
              Man säger att det är demokratiskt valda fullmäktigeförsamlingar
              som fattar besluten. Visst är de demokratiskt valda, Lars Tobisson.
              Men gick ni till val på att införa marknadshyror i Stockholms
              city? Gick ni till val på att sälja ut S:t Görans sjukhus? Gick
              ni till val på att privatisera socialvården? Gjorde ni det?
            </seg>
          </u>
          <u>
            <seg>
              Nej, det gjorde ni inte. Och om det var någon moderat som gjorde
              det, ställs frågan ändå till de kristdemokrater som sitter här
              i kammaren. Gick ni till val på detta? Var detta ert budskap till
              väljarna? Ni möjliggör ju systemskiftet i Stockholm. Moderaterna
              kan ju tycka att det är attraktivt och vara glada för att de får
              en chans att komma åt välfärdssamhället på det här sättet. Men
              var det Kristdemokraternas ambition?
            </seg>
          </u>
          <u>
            <seg>
              Vilket ansvar tar ni för politiken i de största regionerna i
              landet? Det är detta det handlar om.
            </seg>
          </u>
          <u>
            <seg>
              Göm er inte bakom det kommunala självstyret!
            </seg>
          </u>
          <u>
            <seg>
              Visa att det finns ett samband mellan vad som sägs i rikspolitisk
              debatt och vad som görs på kommunal nivå! Om det sambandet inte
              finns blir ju allt tal om att finansiera en kommunal aktivitet
              med beslut i
            </seg>
          </u>
          <u>
            <seg>
              Sveriges riksdag som grundar sig på en valrörelse där vissa värderingar
              har hävdats tomt och innehållslöst.
            </seg>
          </u>
          <u>
            <seg>
              Se sambandet mellan kommun- och rikspolitik! Förstå att väljarna
              tror att det ni sade i valrörelsen när ni valdes in i denna riksdag
              också skall gälla hur ni beter er i Stockholm, Göteborg och Skåne!
            </seg>
          </u>
          <u>
            <seg>
              Det är därför vi tar debatten om privatiseringen av vården. Det
              är därför vi tar debatten om privatiseringen av socialvården.
              Det är därför vi säger att vi inte vill vara med om detta. Vi
              tycker att den här frågan är större och principiellt viktigare
              än diskussionen om det kommunala självstyret.
            </seg>
          </u>
          <u>
            <seg>
              När jag ber Lars Tobisson att citera en enda stor konservativ
              tänkare kommer han med Margaret Thatcher. Det säger någonting
              om aktualiteten i det moderata tankearbetet. Det är en politiker
              som avgick för så där en tio år sedan. Det är vad man kan skramla
              fram av det moderat dominerade Europa, de som har så enorma framgångar
              i politiken. Margaret Thatcher.
            </seg>
          </u>
          <u>
            <seg>
              Sedan säger han att Blair tycker likadant. Nej, Blair tycker
              inte alls likadant, och det vet Lars Tobisson, det vet jag och
              det vet framför allt de brittiska väljarna. Det vet vi som jobbar
              i Europasamarbetet. Vi kan konstatera att vi nu äntligen har fått
              möjligheten att skriva in de sociala kraven i EU:s grundlag därför
              att
            </seg>
          </u>
          <u>
            <seg>
              Margaret Thatcher har försvunnit - hon som tänkte så stort enligt
              Lars Tobissons uppfattning.
            </seg>
          </u>
          <u>
            <seg>
              Var lite glad, Lars Tobisson! Titta på den här fantastiska förstasidan
              i en av våra kvällstidningar!
            </seg>
          </u>
          <u>
            <seg>
              Jag talar inte om vilken. Det framgår kanske av huvudet. Heja
              Sverige! står det. Det var för någon månad sedan. Då var det 95
              000 nya jobb. Nu är det
            </seg>
          </u>
          <u>
            <seg>
              130 000 nya jobb. Heja Sverige! Starkare krona och sänkta skatter,
              står det. Det finns en massa kloka och duktiga människor som driver
              på utvecklingen. Det är så här det ser ut. Var glad, Lars Tobisson!
              Ta sommarlov och fira att det går bra för Sverige och att
            </seg>
          </u>
          <u>
            <seg>
              Moderaterna kan vara med och diskutera framtiden i ett läge där
              vi har återvunnit styrkan!
            </seg>
          </u>
          <note>
            Glad sommar, Tobisson!
          </note>
          <note>
            (Applåder)
          </note>
          <note type="speaker">
            Anf. 40 GUDRUN SCHYMAN (v) replik:
          </note>
          <u>
            <seg>
              Fru talman! Jag vill gärna instämma i Göran Perssons slutkläm
              att vi skall vara glada. Jag tycker också att vi skall vara glada
              för att det faktiskt finns en majoritet i den här riksdagen som
              har förstått sambandet mellan rättvisa, solidaritet, ökad sysselsättning
              och fördelning. Det är ju inte några motsättningar mellan de här
              begreppen.
            </seg>
          </u>
          <u>
            <seg>
              När vi talar om skattesänkningar gör vi ju det just för att vi
              skall kunna fylla på i de portmonnäer där pengarna inte räcker,
              där det är tomt innan månaden är slut. Vi vet att om vi fyller
              på där, har folk också råd att betala mat och hyra och kan dessutom
              handla lite grann. Det gör att de små företagen kan få kunder
              till sina varor och tjänster. Det är ju så det hänger ihop. Därför
              är det bra.
            </seg>
          </u>
          <u>
            <seg>
              Detta är ju ett annat synsätt än högerns tjat om ständiga skattesänkningar
              för skattesänkningarnas skull. Där handlar det om en ideologiskt
              motiverad skattesänkning som varken resulterar i rättvisa eller
              ökad sysselsättning. Där skiljer vi oss åt. Jag tycker att statsministern
              redogjorde för det på ett väldigt bra sätt.
            </seg>
          </u>
          <u>
            <seg>
              Det finns en mycket tydlig höger och vänster, och det finns det
              också här i kammaren. Det tycker jag är betryggande att veta när
              vi ser vilka arbetsuppgifter vi har framför oss. Jag tycker att
              den dagordning som statsministern redogjorde för är klok.
            </seg>
          </u>
          <u>
            <seg>
              Det är också bra att på allvar ta upp diskussionen om förändringar
              i samhället och förändringar av värderingarna i samhället. Jag
              tror att det finns mycket som det går att göra något åt. Vi har
              stora problem.
            </seg>
          </u>
          <u>
            <seg>
              Det är segregerade bostadsområden, för många elever i skolorna
              och för få lärare. Det är otrygga familjer som tyngs av ekonomiska
              bekymmer och hotande eller pågående arbetslöshet.
            </seg>
          </u>
          <u>
            <seg>
              Allt det här hänger ihop. Om vi skall bygga solidaritet i samhället
              måste vi göra det också genom att använda de politiska verktyg
              som står till buds och koppla ihop dem. Då måste vi koppla ihop
              rättvisan, solidariteten, fördelningen och den ekonomiska politiken.
              Det är den helheten som måste prägla politiken.
            </seg>
          </u>
          <u>
            <seg>
              Visst kan vi säga att Sverige är starkare nu när vi tar sommarlov.
              Ekonomiskt är Sverige starkare, men demokratiskt är Sverige svagare.
              Den här obalansen gynnar och kanske också tilltalar högern, där
              man är mer inriktad på att politiken sköts av en elit.
            </seg>
          </u>
          <u>
            <seg>
              Men för oss i vänstern och arbetarrörelsen, som bygger vår politiska
              verksamhet på respekt och solidaritet och på folkrörelsetraditionerna,
              är det ett mycket allvarligt tecken.
            </seg>
          </u>
          <u>
            <seg>
              Det skall vi nog bära med oss, även om vi skall vara lediga och
              ha en skön sommar. Jag tror att vi skall använda sommaren för
              att allvarligt fundera över hur vi bygger Sverige till ett starkt
              demokratiskt land - inte bara ett land med en stark ekonomi, utan
              ett land med starka självständiga människor som utan att stå med
              mössan i hand kan tala om vad de vill se för utveckling både för
              sig och för sina barn och som kan känna självrespekt. Det är en
              process som vi politiker skall delta i.
            </seg>
          </u>
          <u>
            <seg>
              Med det vill jag också önska hela kammaren trevlig sommar.
            </seg>
          </u>
          <note>
            (Applåder)
          </note>
          <note>
            Anf. 41 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Jag kan hålla med om mycket av det
            </seg>
          </u>
          <u>
            <seg>
              Gudrun Schyman sade. Men jag vill peka på en nyans som saknades
              i hennes anförande. Fördelning - ja.
            </seg>
          </u>
          <u>
            <seg>
              Men vi har ju också utvecklingen, innovationerna, entreprenörskapet
              och lusten att söka sig ut på marknaden för att pröva det man
              har lärt - det som gör att det växer. Det gäller inte bara fördelning,
              inte bara att dela ut olika typer av bidrag och stöd, utan också
              att underlätta för att det skall växa.
            </seg>
          </u>
          <u>
            <seg>
              Den här dubbla ansatsen är nödvändig i all politik som skall
              kallas modern. Det är det socialdemokratiska konceptet, utveckling
              och rättvisa, som det handlar om. Där skiljer vi oss från nyliberalerna
              och de postkommunistiska. Det finns anledning att dra upp den
              skiljelinjen. Det är nämligen här jag tror att vi kommer att ha
              framtidens stora politiska debatt.
            </seg>
          </u>
          <note type="speaker">
            Anf. 42 GUDRUN SCHYMAN (v) replik:
          </note>
          <u>
            <seg>
              Fru talman! Jag har förstått att jag har 16 sekunders talartid.
            </seg>
          </u>
          <note>
            Förnyelse, Göran Persson - ja, absolut utveckling, men också
            förnyelse och utveckling inom det politiska området och partipolitiken.
          </note>
          <note type="speaker">
            Anf. 43 ALF SVENSSON (kd) replik:
          </note>
          <u>
            <seg>
              Fru talman! Jag tyckte att Göran Persson talade mycket bra innan
              han visade sin stora starka sarkastiska sida. Han talade om barnens
              situation. Han talade om insatser i skola, i föreningsliv och,
              sade han, naturligtvis också i hemmen.
            </seg>
          </u>
          <u>
            <seg>
              Det finns inga perfekta hem, inga perfekta familjer och föräldrar.
              Men låt mig vänligen uppmana till att ändå börja med hemmen.
            </seg>
          </u>
          <note>
            Skå Edeby-Jonsson har varit den store folkuppfostraren under
            en period i Sverige. Hans son yttrade:
          </note>
          <u>
            <seg>
              Det bästa vi kan ge våra barn är mer tid.
            </seg>
          </u>
          <u>
            <seg>
              Där behöver ni lägga om er politik och skapa möjlighet för föräldrarna
              att ge mer tid. De idéer ni har lanserat på sistone gör icke detta
              möjligt. Jag tror att det är ett av de stora ideologiska felstegen
              som socialdemokraterna gör. Ni säger: Lär av Blair på skattepolitikens
              område. Jag är nästan mer benägen att säga: Lär av Blair på familjepolitikens
              område.
            </seg>
          </u>
          <u>
            <seg>
              Tusentals och åter tusentals - jag tar inte tillbaka de siffrorna
              - föräldrar har berättat för mig under mina många år i politiken
              hur de hankar sig fram ekonomiskt. De tänker inte på tröskeleffekter
              och sådant utan hankar sig fram för att få möjlighet att ge lite
              extra tid. Stötta dem i deras strävan. Då har ni mycket större
              möjligheter än de som ges när ni samlas till storkonferens, var
              den nu skall äga rum.
            </seg>
          </u>
          <u>
            <seg>
              I de tre stora landstingen röstades ju de ickesocialistiska partierna
              fram, inte på måfå utan för att man inte gillade den politik man
              hade varit föremål för från socialdemokratiskt och en del andra
              håll under de gångna fyra åren. Här har Göran Persson nyligen
              sagt: Väljarna har alltid rätt. Gällde det bara i
            </seg>
          </u>
          <u>
            <seg>
              EU-valet? Man skall alltid lyssna på medborgarna, för de har
              alltid rätt. Har de inte det i kommunerna?
            </seg>
          </u>
          <u>
            <seg>
              Då är de inte betrodda.
            </seg>
          </u>
          <u>
            <seg>
              Är de inte heller betrodda när de skall välja vård?
            </seg>
          </u>
          <u>
            <seg>
              Det är klart att man skall ha solidariskt betalad vård.
            </seg>
          </u>
          <u>
            <seg>
              Vi har ju friskolor. När folk får välja, väljer en del friskolor
              trots att huvudmannen inte är Göran Persson.
            </seg>
          </u>
          <u>
            <seg>
              Betro era kommunala politiker med att bestå en skarp ideologisk
              debatt. Akta er för förmynderiet, för valfrihet och respekt för
              människans rätt att själv välja tillhör om något framtiden.
            </seg>
          </u>
          <u>
            <seg>
              Sedan var det hyrorna. Om jag är rätt underrättad,
            </seg>
          </u>
          <note>
            Göran Persson - och Engqvist som kommer från
          </note>
          <u>
            <seg>
              Malmö sitter ju också med - är det så att inte i någon kommun
              har man differentierat hyrorna så starkt mellan innerstad och
              ytterområde som i det socialdemokratiskt styrda Malmö. Hur svarar
              ni på det? Det skulle vara intressant att höra.
            </seg>
          </u>
          <u>
            <seg>
              Det där förmynderiet som ni är ute efter i varje sammanhang skall,
              tycker jag, läggas bakom ryggen.
            </seg>
          </u>
          <u>
            <seg>
              Betro som sagt var individerna och anse att de har rätt när de
              väljer, t.o.m. när det handlar om kommunval, om att välja barnomsorg,
              sjukvård och friskola. Förmynderiet, Göran Persson, skall vi strunta
              i.
            </seg>
          </u>
          <note>
            (Applåder)
          </note>
          <note>
            Anf. 44 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Jag hoppas att Alf Svensson har lite talartid kvar.
              Jag vill nämligen fråga honom, rakt och enkelt: Gick ni till val
              i Stockholm på att sälja ut
            </seg>
          </u>
          <note>
            Sankt Görans sjukhus? Gick ni till val på att privatisera socialvården?
            Gick ni till val på marknadshyror i
          </note>
          <u>
            <seg>
              Stockholms innerstad? Gick ni till val på att höja avgifterna
              i barnsjukvården? Gick ni till val på att sätta skattesänkningar
              före barnsjukvårdens avgifter?
            </seg>
          </u>
          <u>
            <seg>
              Det är det diskussionen handlar om. Och det är det ansvaret du
              har, Alf Svensson, som politiker, som partiledare, som företrädare
              för kristdemokraterna.
            </seg>
          </u>
          <note>
            Var det ert budskap i valet i Stockholm, ja eller nej?
          </note>
          <note>
            (Applåder)
          </note>
          <note type="speaker">
            Anf. 45 ALF SVENSSON (kd) replik:
          </note>
          <u>
            <seg>
              Fru talman! Vi gick till val för att stockholmarna skulle komma
              snabbare till när de behöver och vill ha vård. Vi gick till val
              för att stockholmarna inte tyckte att den vård som hade bedrivits
              tidigare var tillfyllest.
            </seg>
          </u>
          <u>
            <seg>
              Vi gick till val för att utöka kvaliteten i vården. Vi vet nämligen
              att huvudmannaskapet inte intresserar den som skall ha vård särskilt
              mycket. Den som vill ha vård vill ha den bästa tänkbara vården
              så snabbt som möjligt. Det var det vi gick till val på.
            </seg>
          </u>
          <u>
            <seg>
              Att göra något slags klasskampsfilosofi av detta är nonsens.
              Den moderna medborgaren låter sig inte fösas och kommer inte att
              acceptera sämre vård.
            </seg>
          </u>
          <u>
            <seg>
              Låt oss se. Kanske vården blir bättre. Varför är det så ogörligt
              för Göran Persson att tro? När man kommer in på att bry sig om
              medmänniskor är det privata initiativet alltid någonting som man
              skall skrämma med.
            </seg>
          </u>
          <u>
            <seg>
              Det finns massor av människor som tillhör de ideella föreningar
              och sammanhang som Göran Persson skall kalla till sig när han
              skall tala om hur barnen skall ha det framöver. Då talar Göran
              Persson t.o.m.
            </seg>
          </u>
          <u>
            <seg>
              om ideella föreningar.
            </seg>
          </u>
          <u>
            <seg>
              Jag tror inte att de som övertar sjukhusen är ideella, men jag
              tror att de har en hedervärd läggning och inte vill försämra för
              sina medmänniskor.
            </seg>
          </u>
          <u>
            <seg>
              Så stor tilltro har jag till mina medmänniskor, vare sig de är
              socialdemokrater eller tillhör något annat parti.
            </seg>
          </u>
          <note>
            (Applåder)
          </note>
          <note>
            Anf. 46 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Så blev, fru talman, höjningen av avgifterna i barnsjukvården
              klasskampsfilosofi. Detta är den Alf Svensson som har talat om
              en valrörelse, att man sätter människan före marknaden, människovärdet
              före marknadsvärdet.
            </seg>
          </u>
          <u>
            <seg>
              Vi vet att när det handlar om vården kan vi mycket väl acceptera
              andra driftsformer. Men när vi gör som Kristdemokraterna vill,
              säljer ut sjukhusen med all den tunga och dyra utrustningen, avhänder
              vi oss egentligen för all framtid möjligheten att vara med och
              se till att inte marknadskrafterna blir starkare än människovärdet.
            </seg>
          </u>
          <u>
            <seg>
              Det finns många sjukdomar. Det finns många patientgrupper som
              är små och som aldrig blir lönsamma i Alf Svenssons värld. Det
              är det det handlar om.
            </seg>
          </u>
          <u>
            <seg>
              Det är den principen vi diskuterar. När lönsamheten och vinstintresset
              lyfts in i det som är välfärdens kärna, sjukvården, genom att
              man säljer ut det som är förutsättningen för att fördela detta
              rättvist, har vi ett nytt läge.
            </seg>
          </u>
          <u>
            <seg>
              Min fråga till Alf Svensson var: Gick ni till val på detta i
              Stockholm? Nej, det gjorde ni inte. Ingen av kristdemokraterna
              här i kammaren har gått till val på detta. Är det det här som
              svenska folket vill ha? Nej, det vill de inte. De vill ha en gemensamt
              finansierad välfärd där inte plånboken styr, utan där behovet
              är avgörande.
            </seg>
          </u>
          <u>
            <seg>
              Där viker inte vi.
            </seg>
          </u>
          <note>
            (Applåder)
          </note>
          <note type="speaker">
            Anf. 47 LENNART DALÉUS (c) replik:
          </note>
          <u>
            <seg>
              Fru talman! När statsministern är hygglig nog att skicka oss
              på sommarlov är sannolikheten rätt stor att han kommer att skicka
              många av oss till någon av de
            </seg>
          </u>
          <u>
            <seg>
              210 kommuner i landet som håller på att minska, inte bara i befolkning
              utan också i ekonomisk styrka och möjlighet att växa.
            </seg>
          </u>
          <u>
            <seg>
              Det berättar inte statsministern. I stället viftar statsministern
              med en av kvällstidningarna som enligt någon kurva har en utveckling
              för vilken statsministern tar ansvar.
            </seg>
          </u>
          <u>
            <seg>
              Även de 210 kommunerna, att jämföra med de
            </seg>
          </u>
          <u>
            <seg>
              289 vi har, är ju statsministerns ansvar. Det är faktiskt statsministerns
              ansvar att vi har ett land som håller på att kantra och att vi
              har regioner som inte ges den styrka som de behöver.
            </seg>
          </u>
          <u>
            <seg>
              Det är statsministerns och regeringens ansvar, liksom att det
              är två län i landet som över huvud taget har någon växande befolkning.
            </seg>
          </u>
          <u>
            <seg>
              Det verkar på statsministern som om det här är ett förhållande
              som, om det inte är snutet ur näsan, åtminstone har trillat ned
              från himlen på något sätt. Nu åker det upp på statsministerns
              agenda för det kommande arbetet, säger han. Det bejakas av Gudrun
            </seg>
          </u>
          <u>
            <seg>
              Schyman.
            </seg>
          </u>
          <u>
            <seg>
              Hittills har inte regeringen visat någon ambition att ta itu
              ens med de enklaste av de problemen.
            </seg>
          </u>
          <u>
            <seg>
              Statsministern sade faktiskt, lika hyggligt, i början av hösten,
              när vi i Centerpartiet föreslog att vi skulle ta det stora språnget
              och åstadkomma vad vi kallar en digital allemansrätt, att det
              var det mest begåvade förslaget i riksdagen under den här hösten.
            </seg>
          </u>
          <u>
            <seg>
              Sedan är det flera som har fyllt på.
            </seg>
          </u>
          <u>
            <seg>
              Den andra kvällstidningen talar om att detta förslag måste genomföras.
              Var nu lite Speedy Gonzales, statsministern. Se till att den digitala
              allemansrätten, infrastruktur i hela landet, gör att vi kan åka
              ut till de här kommunerna utan att de förvandlas till bara sommarställe
              för oss.
            </seg>
          </u>
          <u>
            <seg>
              Trevlig sommar, statsministern!
            </seg>
          </u>
          <note>
            Anf. 48 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Jag skall göra Lennart Daléus besviken. Det var inte
              50-miljarderssatsningen som jag föll i djup beundran för, utan
              det var Lennart Daléus förmåga att hitta ett bra uttryck, nämligen
              digital allemansrätt, som jag uttryckte min beundran för. Det
              står jag för. Det var begåvat. 50 miljarder kronor är inte så
              alldeles ansvarsfullt. Men vi tittar på det.
            </seg>
          </u>
          <u>
            <seg>
              Jag tror att Lennart Daléus var ute i ogjort väder när han argumenterade
              om regionalpolitiken. Jag har varit mycket tydlig på den punkten.
              Det var det första jag räknade upp. Lennart Daléus kan vara fullkomligt
              säker. Vi är utomordentligt väl representerade i alla de delar
              av landet som både har tillväxtkraften och tillväxtproblemen.
              Vi måste stå för solidaritet. Det tänker vi göra.
            </seg>
          </u>
          <u>
            <seg>
              Vad Lennart Daléus bör fundera på är var han hittar en annan
              politisk kraft som han kan samarbeta med när det gäller att åstadkomma
              regional balans.
            </seg>
          </u>
          <u>
            <seg>
              Finns det i högern? Det tror jag aldrig att Centern har trott.
              Förhoppningsvis inte heller Lennart Daléus.
            </seg>
          </u>
          <note type="speaker">
            Anf. 49 LENNART DALÉUS (c) replik:
          </note>
          <u>
            <seg>
              Fru talman! Var inte så skraj för de 50 miljarderna. Det är mycket
              pengar. Det är jag klar över. Men bron där statsministern bor
              kostar 20 miljarder. Investeringarna i OS i Sverige skulle ha
              gått på 12 miljarder. Det är pengar som inte ligger så väldigt
              långt ifrån vad som kunde vara en avgörande framtidssatsning för
              Sverige, om statsministern vågade. Var inte så rädd för de stora
              talen, om de leder till någonting som är bra för Sverige och svensk
              utveckling. De stora talen fanns med när det gällde järnvägen,
              när det gällde telekommunikation och när det gällde elektrifieringen.
              Var inte så rädd för dem.
            </seg>
          </u>
          <u>
            <seg>
              Titta inte bara på problemen. Gör någonting åt dem. Gör inte
              som ni har gjort hittills, då ni har höjt arbetsgivaravgifterna
              för företag som behöver utvecklas i Norrlands inland. Se till
              att få av jordbruket ryggsäcken. Lägg inte infrastruktursatsningar
              på stora motorvägar i de stora städerna, medan ni låter infrastrukturen
              ute i landet förfalla.
            </seg>
          </u>
          <u>
            <seg>
              Titta inte, gör någonting.
            </seg>
          </u>
          <u>
            <seg>
              Fundera på det över sommaren.
            </seg>
          </u>
          <note>
            Anf. 50 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Även om Lennart Daléus nu har lovat att bli tydligare
              inför stämman behöver det inte betyda att han skall riva av allting:
              lägre skatt för jordbruket, sänkta arbetsgivaravgifter, 50 miljarder
              i extra satsningar på infrastrukturen.
            </seg>
          </u>
          <u>
            <seg>
              Jag kan vara med om allt det, men inte samtidigt.
            </seg>
          </u>
          <u>
            <seg>
              Vi har regeringsansvaret. Vi tänker inte fördärva den sanering
              av ekonomin som Lennart Daléus företrädare var med om att genomföra.
            </seg>
          </u>
          <u>
            <seg>
              Trevlig stämma!
            </seg>
          </u>
          <note type="speaker">
            Anf. 51 LARS LEIJONBORG (fp) replik:
          </note>
          <u>
            <seg>
              Fru talman! Statsministern talade väl tills han kom in på politik.
              Då sade han bl.a.: Det finns aldrig någon risk med att låta en
              demokratisk process ta tid.
            </seg>
          </u>
          <u>
            <seg>
              Så ger man handlingsförlamningen en ideologisk överbyggnad. Så
              motiverar man: inget besked om
            </seg>
          </u>
          <u>
            <seg>
              EMU, inget besked om skatter, inget besked om företagsklimatet,
              inget besked om lönebildningen.
            </seg>
          </u>
          <u>
            <seg>
              Det är naturligtvis helt fel. Demokrati skall präglas både av
              legitimitet och effektivitet.
            </seg>
          </u>
          <u>
            <seg>
              Alla som kan öppna en tidning eller slå på TV:n vet att uttrycket
              demokratisk process är en s.k. eufemism, en förskönande omskrivning
              för ett sönderfall.
            </seg>
          </u>
          <u>
            <seg>
              Inslagen där är presskonferenser, som den i går där vi kunde
              höra vår statsminister säga: Jag är inte sur. Jag är arg och besviken.
              Det är sådana scener som gör att regeringen aldrig kommer till
              skott med det som är viktigt.
            </seg>
          </u>
          <u>
            <seg>
              Statsministern säger att de som har lyssnat har hört att det
              inte finns något borgerligt alternativ. Han tillhör inte den kretsen,
              eftersom han ständigt går omkring och pratar med andra här. Men
              de som har lyssnat vet att vi har pekat på ett antal förslag som
              borde till.
            </seg>
          </u>
          <u>
            <seg>
              För att gå statsministern till mötes har vi pekat på ett socialdemokratiskt
              dokument, nämligen Blairs och
            </seg>
          </u>
          <u>
            <seg>
              Schröders. Då säger statsministern att vi svenskar har varit
              inne och petat i det. Det tror jag inte ett ögonblick på. Jag
              har läst det. Det finns inte en mening i det dokumentet som ni
              kan ha skrivit, för ni är emot alltihop. Om ni har varit inne
              och petat i det, varför har ni i så fall inte ställt er bakom
              det? Det är ju därför att ni inte stöder det. All er politik visar
              att ni inte stöder det.
            </seg>
          </u>
          <u>
            <seg>
              Statsministern säger att det finns regeringschefer ute i Europa
              som ångrar att de har gått med i EMU.
            </seg>
          </u>
          <u>
            <seg>
              Vilka då? Nämn namnen på dem. Det skulle vara mycket intressant
              att få veta.
            </seg>
          </u>
          <u>
            <seg>
              Statsministern talar också mycket om solidaritet.
            </seg>
          </u>
          <u>
            <seg>
              Jag tror att det klingar falskt för de handikappade. Det klingar
              falskt för änkorna. Det klingar falskt för dem som är engagerade
              för en solidarisk biståndspolitik och för dem som arbetar för
              en human flyktingpolitik.
            </seg>
          </u>
          <u>
            <seg>
              Fru talman! Det finns mycket i det här landets politik som borde
              ändras.
            </seg>
          </u>
          <note>
            (Applåder)
          </note>
          <note type="speaker">
            Anf. 52 BIRGER SCHLAUG (mp) replik:
          </note>
          <u>
            <seg>
              Fru talman! Jag trodde att statsministern skulle göra av med
              sin tid på detta halvt infantila inlägg från
            </seg>
          </u>
          <u>
            <seg>
              Leijonborg.
            </seg>
          </u>
          <u>
            <seg>
              I många debatter har jag känt mig vara ensam om att kritisera
              kristdemokraterna för deras hyckleri.
            </seg>
          </u>
          <u>
            <seg>
              Därför känns det bra att även statsministern har markerat.
            </seg>
          </u>
          <u>
            <seg>
              Det känns fullständigt meningslöst att samla ihop pengar i statsbudgeten
              och skicka ut dem till kommunerna när Alf Svensson, i stället
              för att satsa på vård, skola och omsorg, satsar pengarna på att
              sänka skatten. Det är ett hyckleri utan like som framför allt
              kristdemokraterna ägnar sig åt.
            </seg>
          </u>
          <note type="speaker">
            Anf. 53 TALMANNEN:
          </note>
          <u>
            <seg>
              Repliken gäller statsministerns anförande.
            </seg>
          </u>
          <note type="speaker">
            Anf. 54 BIRGER SCHLAUG (mp) replik:
          </note>
          <u>
            <seg>
              Fru talman! Jag ville bara instämma i Göran Perssons analys av
              kristdemokraterna.
            </seg>
          </u>
          <u>
            <seg>
              Göran Persson sade att fördelning och tillväxt ligger som viktiga
              punkter i det moderna socialdemokratiska konceptet. Det känns
              jobbigt att gång på gång behöva påminna om att den ekologiska
              uthålligheten också borde ingå i ett modernt koncept, särskilt
              i ett nytt rödgrönt koncept.
            </seg>
          </u>
          <u>
            <seg>
              Jag vill ställa några korta frågor. Vi skall inte diskutera EU-frågor,
              säger Göran Persson. Men ett antal viktiga verk, t.ex. Livsmedelsverket,
              har en EU-
            </seg>
          </u>
          <u>
            <seg>
              ryggsäck.
            </seg>
          </u>
          <u>
            <seg>
              Livsmedelssituationen i Europa är inte den bästa.
            </seg>
          </u>
          <u>
            <seg>
              Vi har fått förgiftad läsk i ett antal länder, hormonkött och
              dioxiner osv. Livsmedelsverkets EU-ryggsäck är ganska stor. Verket
              klarar inte av sina grundläggande uppgifter, tillsyn och annat.
              Det har man klagat på.
            </seg>
          </u>
          <u>
            <seg>
              Mycket går till att klara EU-direktiven och EU-
            </seg>
          </u>
          <u>
            <seg>
              omställningen. Därmed tappar man det man egentligen var stadd
              att göra. Det problemet måste lösas på något sätt. Är statsministern
              villig att se till att lösa t.ex. problemet för Livsmedelsverket?
            </seg>
          </u>
          <u>
            <seg>
              Kemikalieinspektionen har också en EU-
            </seg>
          </u>
          <u>
            <seg>
              ryggsäck. När Sverige skall vara ordförandeland i EU
            </seg>
          </u>
          <u>
            <seg>
              leder det till ökade kostnader också för dessa myndigheter. Då
              måste det också tillskjutas pengar.
            </seg>
          </u>
          <u>
            <seg>
              Jag har en fråga till. Den gäller vapenexporten.
            </seg>
          </u>
          <u>
            <seg>
              Som statsministern vet vill vi avveckla vapenexporten. Vi anser
              att den bidrar till ofred, militarisering och upprustning. Därför
              tycker vi att det var helt fel att sälja vapen till Indien och
              Pakistan.
            </seg>
          </u>
          <u>
            <seg>
              I samband med att dessa länder gjorde provsprängningar med kärnvapen
              krävde Sverige att
            </seg>
          </u>
          <u>
            <seg>
              EU skulle sluta leverera vapen till området. Det var ett EU-embargo.
              Det var en bra svensk hållning.
            </seg>
          </u>
          <u>
            <seg>
              Nu har striderna mellan Indien och Pakistan återigen trappats
              upp. Svenska vapen används. Jag har två frågor till statsministern.
              Kommer regeringen att åter kräva ett vapenembargo i EU? Tänker
              den svenska regeringen tillåta att vapen forslas till Indien?
            </seg>
          </u>
          <note>
            Anf. 55 Statsminister GÖRAN PERSSON (s)
          </note>
          <u>
            <seg>
              replik:
            </seg>
          </u>
          <u>
            <seg>
              Fru talman! Angående livsmedelskontrollen har jag samma uppfattning
              som Birger Schlaug. Det är angeläget och det är en hård press
              på våra myndigheter. Vi får titta på den saken i vårt gemensamma
              budgetarbete i höst.
            </seg>
          </u>
          <u>
            <seg>
              Birger Schlaug tog upp vapenexporten. Förra gången tog vi ett
              initiativ i EU. Vi blev helt ensamma.
            </seg>
          </u>
          <u>
            <seg>
              Ingen annan stöttade vår linje.
            </seg>
          </u>
          <u>
            <seg>
              FN bör stötta ett sådant embargo. Vi har all anledning att önska
              att så sker. Utan ett FN-embargo kommer vi inte att kunna avstå
              från att fullfölja våra leveranser av reservdelar.
            </seg>
          </u>
          <note type="speaker">
            Anf. 56 TALMANNEN:
          </note>
          <u>
            <seg>
              Detta fick bli det sista inlägget i dagens partiledardebatt,
              som därmed är avslutad.
            </seg>
          </u>
          <u>
            <seg>
              Jag tackar partiernas företrädare för er medverkan.
            </seg>
          </u>
          <note>
            2 § Ledighet, m.m.
          </note>
          <note>
            Talmannen meddelade att Lars U Granberg (s)
          </note>
          <note>
            ansökt om föräldraledighet under tiden den
          </note>
          <note>
            16 september-17 december 1999.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Bengt Niska (s) skulle tjänstgöra som ersättare
            för Lars U Granberg.
          </note>
          <note>
            3 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om riksdagsarbetet
            delats ut till kammarens ledamöter.
          </note>
          <note>
            Statistiken skulle fogas som bilaga till detta protokoll.
          </note>
          <note>
            4 § Meddelande om justering av protokoll
          </note>
          <note>
            Talmannen meddelade att justering av återstående protokoll skulle
            ske vid bordläggningsplenum tisdagen den 17 augusti kl. 16.00.
          </note>
          <note>
            5 § Meddelande om riksmötet 1999/2000
          </note>
          <note>
            Talmannen meddelade att riksmötet 1999/2000
          </note>
          <note>
            skulle inledas med upprop tisdagen den 14 september kl. 11.00.
            Öppnandet skulle äga rum kl. 14.00 samma dag.
          </note>
          <note>
            6 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:123 till trafikutskottet
          </note>
          <note>
            1998/99:143 till konstitutionsutskottet
          </note>
          <note>
            Kammaren biföll talmannens förslag att motionstiden för ovanstående
            propositioner skulle förlängas till fredagen den 17 september
            1999.
          </note>
          <note>
            7 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 16 juni
          </note>
          <note>
            1998/99:744 av Berndt Ekholm (s) till statsrådet Leif
          </note>
          <u>
            <seg>
              Pagrotsky
            </seg>
          </u>
          <note>
            Vapenembargo mot Indien och Pakistan
          </note>
          <note>
            1998/99:745 av Erling Wälivaara (kd) till jordbruksministern
          </note>
          <note>
            Jakttid på B-områden
          </note>
          <note>
            1998/99:746 av Tommy Waidelich (s) till socialministern
          </note>
          <note>
            Rättigheter enligt LSS
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 september.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 juni
          </note>
          <note>
            1998/99:688 av Barbro Westerholm (fp) till utrikesministern
          </note>
          <u>
            <seg>
              Kvinnors ställning i Iran
            </seg>
          </u>
          <note>
            1998/99:691 av Catharina Hagen (m) till näringsministern
          </note>
          <note>
            Utflyttning av kvalificerad arbetskraft
          </note>
          <note>
            1998/99:697 av Anne-Katrine Dunker (m) till finansministern
          </note>
          <u>
            <seg>
              Reklamskatten och presstödet
            </seg>
          </u>
          <note>
            1998/99:711 av Roy Hansson (m) till finansministern
          </note>
          <note>
            Idrottens beskattning
          </note>
          <note>
            1998/99:712 av Per Bill (m) till utbildningsministern
          </note>
          <note>
            Reglerna för antagning till forskarutbildning
          </note>
          <note>
            1998/99:714 av Helena Bargholtz (fp) till socialministern
          </note>
          <u>
            <seg>
              Livsvillkoren för familjer med rörelsehindrade barn
            </seg>
          </u>
          <note>
            1998/99:715 av Kenneth Johansson (c) till socialministern
          </note>
          <u>
            <seg>
              De särskilda ungdomshemmen
            </seg>
          </u>
          <note>
            1998/99:717 av Berndt Ekholm (s) till miljöministern
          </note>
          <note>
            Miljövänliga transporter
          </note>
          <note>
            1998/99:718 av Kenneth Lantz (kd) till finansministern
          </note>
          <note>
            Preventiv ekonomisk kontroll
          </note>
          <note>
            1998/99:719 av Tuve Skånberg (kd) till socialministern
          </note>
          <u>
            <seg>
              Skattehöjning för våtsnus
            </seg>
          </u>
          <note>
            1998/99:720 av Tuve Skånberg (kd) till näringsministern
          </note>
          <note>
            Utbyggnad av E 4:an
          </note>
          <note>
            1998/99:722 av Kenneth Johansson (c) till statsrådet
          </note>
          <note>
            Mona Sahlin
          </note>
          <note>
            Industriella utvecklingscentra
          </note>
          <note>
            1998/99:723 av Tuve Skånberg (kd) till utrikesministern
          </note>
          <u>
            <seg>
              Iranska judar
            </seg>
          </u>
          <note>
            1998/99:724 av Yvonne Ruwaida (mp) till statsrådet
          </note>
          <note>
            Ulrica Messing
          </note>
          <u>
            <seg>
              Vardagsdiskriminering
            </seg>
          </u>
          <note>
            1998/99:725 av Yvonne Ruwaida (mp) till statsrådet
          </note>
          <note>
            Ulrica Messing
          </note>
          <note>
            Integrationsverkets styrelse
          </note>
          <note>
            1998/99:726 av Yvonne Ruwaida (mp) till kulturministern
          </note>
          <u>
            <seg>
              Nazistiskt och rasistiskt våld
            </seg>
          </u>
          <note>
            1998/99:728 av Yvonne Ruwaida (mp) till statsrådet
          </note>
          <note>
            Ingegerd Wärnersson
          </note>
          <u>
            <seg>
              Nazistiskt och rasistiskt våld
            </seg>
          </u>
          <note>
            1998/99:729 av Marianne Andersson (c) till socialministern
          </note>
          <u>
            <seg>
              Elöverkänslighet
            </seg>
          </u>
          <u>
            <seg>
              1998/99:730 av Inga Berggren (m) till näringsministern
            </seg>
          </u>
          <u>
            <seg>
              Godstransportproblemen i Skåne
            </seg>
          </u>
          <u>
            <seg>
              1998/99:731 av Inga Berggren (m) till näringsministern
            </seg>
          </u>
          <note>
            Uppgradering av E 6:an
          </note>
          <note>
            1998/99:732 av Marianne Andersson (c) till socialministern
          </note>
          <u>
            <seg>
              Funktionshindrade
            </seg>
          </u>
          <note>
            1998/99:734 av Maud Ekendahl (m) till socialministern
          </note>
          <u>
            <seg>
              Sjukhus i privat regi
            </seg>
          </u>
          <note>
            Svaren redovisas i bilaga som fogas till riksdagens snabbprotokoll
            tisdagen den 14 september.
          </note>
          <note>
            Ajournering
          </note>
          <note>
            Kammaren beslutade kl. 12.27 på förslag av talmannen att ajournera
            förhandlingarna till kl. 12.45 då avslutningen skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 12.45.
          </note>
          <note>
            9 § Avslutning
          </note>
          <note type="speaker">
            Anf. 57 TALMANNEN:
          </note>
          <u>
            <seg>
              Ärade riksdagsledamöter! Snart är det äntligen dags att gå ut
              i den blomstertid som väntar på oss därute. Riksmötet fortsätter,
              men vi har nu kommit till avslutningen på vårens arbete.
            </seg>
          </u>
          <u>
            <seg>
              Detta första riksdagsår av den nya mandatperioden har för många
              av oss i denna kammare inneburit stora omställningar, både för
              gamla och nya, för att under månadernas gång axla nytt ansvar
              och växa in i förändrade arbetsuppgifter. Det är en del av dynamiken
              i riksdagsarbetet. Det gynnar nytänkande och bidrar därmed - det
              är jag övertygad om - till att stärka demokratin.
            </seg>
          </u>
          <u>
            <seg>
              Utveckling och förändring präglar också på många sätt formerna
              för riksdagsarbetet. Arbetet inom Riksdagskommittén, som tillsattes
              i höstas, är ett exempel på detta. Riksdagens ledningsorganisation,
              budgetprocessen, uppföljning, utvärdering och revision samt riksdagens
              arbete med EU-frågor är de fyra huvudområden som Riksdagskommittén
              har i uppdrag att utvärdera och föreslå förändringar av.
            </seg>
          </u>
          <u>
            <seg>
              Arbetet engagerar både ledamöter och personal på bred front.
              Vi kommer att få en djupgående och intressant belysning av de
              olika områdena, och därmed också goda förutsättningar för bra
              beslut. I augusti samlas Riksdagskommittén för två dagars överläggningar,
              med inriktningen att arbetet skall leda till förslag till beslut
              kommande år.
            </seg>
          </u>
          <u>
            <seg>
              Det internationella samarbetet har också satt sin tydliga prägel
              på riksdagsarbetet. Det har handlat om återkommande uppgifter
              i vardagen, som att ta hand om våra många internationella besök,
              inte minst från länder i demokratisk utveckling, och att arbeta
              med att utveckla formerna för detta.
            </seg>
          </u>
          <u>
            <seg>
              Men vi har också haft förmånen att ta emot och lyssna till enastående
              personligheter, som Sydafrikas president Nelson Mandela och nu,
              nyligen, Förenta nationernas generalsekreterare Kofi Annan.
            </seg>
          </u>
          <u>
            <seg>
              Jag kan i detta sammanhang också informera om att jag har inbjudit
              talmännen i de nationella parlamenten inom EU:s medlemsländer
              till möte i Sveriges riksdag under hösten år 2001 och att denna
              inbjudan har accepterats.
            </seg>
          </u>
          <u>
            <seg>
              Samarbetet inom denna krets har kommit in i ett konstruktivt
              och framåtsyftande skede. Mötet här i riksdagen blir ett av många
              nödvändiga steg i arbetet för att stärka de nationella parlamentens
              roll - och därmed demokratin - inom det europeiska samarbetet.
            </seg>
          </u>
          <u>
            <seg>
              Ärade riksdagsledamöter! Kära kolleger och vänner! Vi som finns
              här församlade har anförtrotts det finaste uppdrag en individ
              kan få: att företräda medborgarna i en demokrati.
            </seg>
          </u>
          <u>
            <seg>
              Men jag tror att vi är många i just den här stunden som efter
              detta förändringens arbetsår känner oss ganska slitna av vardagen,
              av stress och krav, ibland också av känslor av otillräcklighet,
              och av en tung och splittrad arbetsbörda.
            </seg>
          </u>
          <u>
            <seg>
              Det uppdrag vi har, och hur vi tar ansvar för detta, utsätts
              för hård granskning av medborgarna och medierna, och så skall
              naturligtvis ske.
            </seg>
          </u>
          <u>
            <seg>
              Men vi måste också få lov att vara människor med allt vad det
              innebär av personlighet, erfarenhet och kompetens, men också av
              egenheter, ja till och med av brister och ofullkomligheter ibland.
              För sådan är människan.
            </seg>
          </u>
          <u>
            <seg>
              Att ledamöterna i Sveriges riksdag har en god förankring i och
              ansvar för vanligt vardagsliv, med familj, barn och äldre släktingar,
              är något närmast unikt i ett internationellt parlamentariskt perspektiv,
              och det är något att värna om och utveckla, ty det är, enligt
              min mening, grundstenen i en demokrati.
            </seg>
          </u>
          <u>
            <seg>
              Jag vill också framhålla att jag, från min speciella utgångspunkt
              - och talmannen ser ledamöterna - med stor uppskattning och respekt
              har följt ledamöternas kunniga och engagerade insatser i kammarens
              och riksdagens arbete.
            </seg>
          </u>
          <u>
            <seg>
              Den blomstertid som nu väntar oss ger en möjlighet till avkoppling
              och till att hämta nya krafter. Det kan också vara ett tillfälle
              att stanna upp och tänka efter - vad behöver jag av egen tid -
              för utveckling, för utbildning, för stimulans i form av natur-
              och kulturupplevelser, för mig själv - för att bli en ännu bättre
              människa och förtroendevald.
            </seg>
          </u>
          <u>
            <seg>
              Att vara riksdagsledamot i år 1999 är något helt annat än för
              några decennier sedan - det vet vi som var med också då. Mycket
              har förvisso blivit bättre, men kraven också hårdare och arbetet
              tyngre. Det gäller inte minst tempot och kravet att alltid vara
              tillgänglig - uppkopplad, som termen lyder vid slutet av detta
              årtusende. Denna nya möjlighet till information och tillgänglighet
              skall naturligtvis användas, men måste, som allting annat, användas
              med omdöme.
            </seg>
          </u>
          <u>
            <seg>
              Vi måste också kräva utrymme för koncentration utan avbrott och
              splittring, till tid och eftertanke - det som alltid varit demokratins
              och också den enskilda människans förutsättningar och möjlighet
              till överlevnad.
            </seg>
          </u>
          <u>
            <seg>
              Ärade riksdagsledamöter! Jag vill ta tillfället i akt att tacka
              alla ledamöter och all personal som under detta arbetsår, både
              i vardagen och vid mer högtidliga tillfällen, har bidragit till
              en god utveckling av riksdagsarbetet och det internationella samarbetet
              och därmed till att stärka riksdagens roll och anseende, här hemma
              och över gränserna.
            </seg>
          </u>
          <u>
            <seg>
              Ett särskilt varmt tack för goda insatser och gott samarbete
              vill jag rikta till de vice talmännen, till gruppledarna, till
              de oförtröttligt nitiska men också mänskliga kvittningsmännen
              och till kammarsekreterarna.
            </seg>
          </u>
          <u>
            <seg>
              Valet till Europaparlamentet har resulterat i att en av riksdagens
              ledamöter lämnar riksdagen.
            </seg>
          </u>
          <note>
            Pierre Schori kom till riksdagen 1991 med ett långt och stort
            internationellt engagemang, som han fortsatte inom utrikesutskottet,
            som dess vice ordförande 1991-1994 och efter valet 1994 som statsråd
            i
          </note>
          <note>
            Utrikesdepartementet med ansvar för internationellt utvecklingssamarbete
            och migrationsfrågor.
          </note>
          <u>
            <seg>
              Vi tackar Pierre Schori för insatserna i Sveriges riksdag och
              önskar honom varmt lycka till i det nya uppdraget.
            </seg>
          </u>
          <u>
            <seg>
              Jag vill också rikta ett tack till Ingegerd Sahlström, som under
              våren lämnat riksdagen för att bli förbundsrektor på TBV.
            </seg>
          </u>
          <note>
            Ingegerd Sahlström har varit riksdagsledamot i mer än ett decennium
            och ledamot av bl.a. kultur- och konstitutionsutskotten samt vice
            gruppordförande.
          </note>
          <note>
            De senaste åren har Ingegerd Sahlström varit statssekreterare
            i Arbetsmarknads- och Jordbruksdepartementen, med ansvar för jämställdhetsfrågor.
          </note>
          <u>
            <seg>
              Ärade ledamöter! Kära vänner! En talman skall alltid vara strikt
              neutral och objektiv. Även att favorisera och lyfta fram en speciell
              färg kan möjligen riskera att uppfattas som ett ställningstagande.
            </seg>
          </u>
          <u>
            <seg>
              Trots detta dristar jag mig till att citera Gustaf
            </seg>
          </u>
          <u>
            <seg>
              Fröding - "Ett grönt blad på marken" - därför att han så inkännande
              tolkar vår längtan och kärlek till naturen, som är så alldeles
              särskilt stark vid denna tid:
            </seg>
          </u>
          <u>
            <seg>
              Grönt! Gott, friskt, skönt vått!
            </seg>
          </u>
          <u>
            <seg>
              Rik luft, mark!
            </seg>
          </u>
          <u>
            <seg>
              Ljuvt stark, rik saft, stor kraft!
            </seg>
          </u>
          <u>
            <seg>
              Friskt skönt grönt!
            </seg>
          </u>
          <u>
            <seg>
              Det önskar jag nu er alla. Varmt tack för detta riksdagsår. Jag
              önskar er en skön och avkopplande, men också stimulerande sommar!
            </seg>
          </u>
          <note>
            (Applåder)
          </note>
          <note type="speaker">
            Anf. 58 JAN BERGQVIST (s):
          </note>
          <u>
            <seg>
              Fru talman! Från kammarens ledamöter vill jag framföra vår stora
              uppskattning och vårt varma tack till talmannen liksom till de
              vice talmännen.
            </seg>
          </u>
          <u>
            <seg>
              Vi ledamöter har många skäl att vara tillfreds med vår arbetsplats.
              I och för sig är det inte så självklart att ett parlament puttrar
              av trivsel, eftersom det är där som meningarna bryts, och det
              är där som partierna för en hård kamp om både besluten och om
              opinionen. Därför är det rätt enastående att riksdagen kan vara
              en så vänlig och trivsam arbetsplats som den faktiskt är.
            </seg>
          </u>
          <u>
            <seg>
              Det är också imponerande att riksdagen i så hög grad har blivit
              en internationell mötesplats, där det så gott som dagligen sker
              diskussioner och möten med besökare från andra länder. Världen
              har kommit oss närmare, och talmannen har en avgörande roll för
              att göra något så ursvenskt som riksdagen också till en internationell
              mötesplats.
            </seg>
          </u>
          <u>
            <seg>
              Det är med glädje och rörelse som vi minns, det som också fru
              talmannen påminde oss om, den historiska högtidsstunden i riksdagens
              andrakammarsal när Nelson Mandela talade till oss om Sydafrikas
              väg till fred och försoning.
            </seg>
          </u>
          <u>
            <seg>
              Vi ber att få tacka för god ledning i riksdagen och i kammaren.
              Och vi tackar alla er som arbetar i riksdagen för ert som vanligt
              ovanligt goda humör, ert engagemang, er skicklighet och er generositet.
            </seg>
          </u>
          <u>
            <seg>
              Utöver detta varma tack har jag en sak till på hjärtat. Tänk
              om vi den här gången kunde slippa malört i bägaren, dvs. slippa
              läsa skriverier om att riksdagsledamöterna nu tar ledigt i 13
              veckor och slippa läsa vilseledande enkäter med frågor, t.ex.:
            </seg>
          </u>
          <u>
            <seg>
              Tycker du att det är rätt att riksdagens ledamöter skall bevilja
              sig sommarledigt i tre månader?
            </seg>
          </u>
          <u>
            <seg>
              Nej, det är inte rätt, och det är inte heller sant. Erfarenheten
              tycker jag visar att vi måste vara noggranna när vi beskriver
              vad som verkligen händer när riksdagsarbetet går över i sin sommarfas.
              Som talmannen sade fortsätter riksmötet. Men av naturliga skäl
              är det inte så självklart för andra som för oss att det politiska
              arbetet fortsätter, att riksdagen varken bommas igen eller stänger
              ute sina ledamöter.
            </seg>
          </u>
          <u>
            <seg>
              Många av oss kommer att träffas i politiska sammanhang redan
              nästa vecka och många av oss kommer att ställa skriftliga frågor
              till statsråden som de skall svara på under sommaren. Det politiska
              arbetet kommer att gå vidare på många olika sätt under sommaren.
              Det är tydligen nödvändigt att vi talar om detta och det är tydligen
              också nödvändigt att vi upprepar detta gång på gång.
            </seg>
          </u>
          <u>
            <seg>
              Men visst skall vi också ta vara på de möjligheter som finns
              till vila och avkoppling. Vi skall ta för oss av den fagra svenska
              sommaren. Vi skall uppleva hur mycket skönare det är att lyssna
              på lärkans drillande än på voteringssignalens entoniga tutande.
            </seg>
          </u>
          <u>
            <seg>
              Låt oss bära med oss att även en kall och regnig dag kan en varm
              tanke få solen att lysa. I den andan önskar vi talmannen, vice
              talmännen, riksdagsdirektören och alla er som arbetar i riksdagen
              en riktigt varm och skön sommar. Tack skall ni ha!
            </seg>
          </u>
          <note>
            (Applåder)
          </note>
          <note>
            10 § Kammaren åtskildes kl. 13.01.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 1 § anf. 29 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
