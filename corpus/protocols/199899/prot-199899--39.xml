<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--39</head>
          <docDate when="1998-12-18">1998-12-18</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Val av ordförande och två ledamöter i
          </note>
          <note>
            Statsrådsarvodesnämnden
          </note>
          <note>
            Från konstitutionsutskottet hade inkommit följande skrivelse:
          </note>
          <note>
            Till riksdagen
          </note>
          <note>
            Statsrådsarvodesnämnden består enl. 8 kap 4 §
          </note>
          <note>
            riksdagsordningen av ordförande och två andra ledamöter. De väljs
            var för sig av riksdagen efter varje ordinarie val till riksdagen
            för tiden intill dess nytt val till nämnden har ägt rum. Suppleanter
            skall inte utses.
          </note>
          <note>
            Val av ledamöterna bereds av konstitutionsutskottet
          </note>
          <note>
            (tilläggsbestämmelse 8.4.1).
          </note>
          <note>
            Konstitutionsutskottet har berett frågan om val av ordförande
            och ledamöter i Statsrådsarvodesnämnden.
          </note>
          <note>
            Konstitutionsutskottet föreslår enhälligt
          </note>
          <note>
            att riksdagen för tiden från valet till dess val har ägt rum
            väljer f.d. riksdagsdirektören Gunnar Grenfors till ordförande
            i Statsrådsarvodesnämnden och f.d. hovrättspresidenten Birgitta
            Blom och hovrättspresidenten Ove Lindh till ledamöter i nämnden.
          </note>
          <note>
            Stockholm den 16 december 1998
          </note>
          <note>
            På konstitutionsutskottets vägnar
          </note>
          <note>
            Per Unckel
          </note>
          <note>
            Kammaren biföll konstitutionsutskottets förslag och utsåg därmed
            - för tiden från valet till dess nytt val ägt rum - till
          </note>
          <note>
            ordförande i Statsrådsarvodesnämnden
          </note>
          <note>
            Gunnar Grenfors
          </note>
          <note>
            ledamöter i Statsrådsarvodesnämnden
          </note>
          <note>
            Birgitta Blom
          </note>
          <note>
            Ove Lindh
          </note>
          <note>
            2 § Utökning av antalet extra suppleanter i vissa utskott
          </note>
          <note>
            Valberedningen hade på begäran av Centerpartiets riksdagsgrupp
            tillstyrkt att antalet suppleanter skulle utökas enligt följande:
          </note>
          <note>
            från 19 till 20 i konstitutionsutskottet från 22 till 23 i finansutskottet
            från 18 till 19 i justitieutskottet från 23 till 24 i utrikesutskottet
            från 20 till 21 i försvarsutskottet från 19 till 20 i socialförsäkringsutskottet
            från 21 till 22 i socialutskottet från 21 till 22 i kulturutskottet
            från 21 till 22 i utbildningsutskottet från 20 till 21 i miljö-
            och jordbruksutskottet från 21 till 22 i näringsutskottet från
            19 till 20 i arbetsmarknadsutskottet
          </note>
          <note>
            Kammaren medgav dessa utökningar.
          </note>
          <note>
            3 § Val av extra suppleanter i vissa utskott
          </note>
          <note>
            Företogs val av extra suppleanter i vissa utskott.
          </note>
          <note>
            Kammaren medgav att valen fick ske i ett sammanhang.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i konstitutionsutskottet
          </note>
          <note>
            Sven Bergström (c)
          </note>
          <note>
            suppleant i finansutskottet
          </note>
          <note>
            Rolf Kenneryd (c)
          </note>
          <note>
            suppleant i justitieutskottet
          </note>
          <note>
            Rigmor Ahlstedt (c)
          </note>
          <note>
            suppleant i utrikesutskottet
          </note>
          <note>
            Lena Ek (c)
          </note>
          <note>
            suppleant i försvarsutskottet
          </note>
          <note>
            Agne Hansson (c)
          </note>
          <note>
            suppleant i socialförsäkringsutskottet
          </note>
          <note>
            Kenneth Johansson (c)
          </note>
          <note>
            suppleant i socialutskottet
          </note>
          <note>
            Agne Hansson (c)
          </note>
          <note>
            suppleant i kulturutskottet
          </note>
          <note>
            Marianne Andersson (c)
          </note>
          <note>
            suppleant i utbildningsutskottet
          </note>
          <note>
            Erik Arthur Egervärn (c)
          </note>
          <note>
            suppleant i miljö- och jordbruksutskottet
          </note>
          <note>
            Åke Sandström (c)
          </note>
          <note>
            suppleant i näringsutskottet
          </note>
          <note>
            Eskil Erlandsson (c)
          </note>
          <note>
            suppleant i arbetsmarknadsutskottet
          </note>
          <note>
            Sofia Jonsson (c)
          </note>
          <note>
            4 § Val till styrelsen för Stiftelsen Riksbankens
          </note>
          <note>
            Jubileumsfond
          </note>
          <note>
            Företogs val av en ledamot och tre personliga suppleanter i styrelsen
            för Stiftelsen Riksbankens
          </note>
          <note>
            Jubileumsfond.
          </note>
          <note>
            Enligt ett från valberedningen inkommet protokollsutdrag hade
            valberedningen berett de på föredragningslistan upptagna valen
            till styrelsen för Stiftelsen Riksbankens Jubileumsfond.
          </note>
          <note>
            Kammaren godkände valberedningens förslag och valde - för tiden
            från valet till dess nytt val skulle hållas år 2002 - till
          </note>
          <note>
            ledamot i styrelsen för Stiftelsen Riksbankens Jubileumsfond
          </note>
          <note>
            Gunnar Törnqvist, professor
          </note>
          <note>
            Kammaren godkände valberedningens förslag och valde - för tiden
            från valet till dess nytt val skulle hållas år 2002 - till
          </note>
          <note>
            personlig suppleant för professor Stig Strömholm
          </note>
          <note>
            Bengt Ankarloo, professor
          </note>
          <note>
            personlig suppleant för Åke Gustavsson
          </note>
          <note>
            Pär Axel Sahlberg (s), riksdagsledamot
          </note>
          <note>
            personlig suppleant för Tuve Skånberg
          </note>
          <note>
            Yvonne Andersson (kd), riksdagsledamot
          </note>
          <note>
            Företogs därutöver val av en suppleant i styrelsen för Stiftelsen
            Riksbankens Jubileumsfond.
          </note>
          <note>
            Kammaren godkände valberedningens förslag och valde - för tiden
            från valet till utgången av oktober år
          </note>
          <note>
            2000 - till
          </note>
          <note>
            suppleant i styrelsen för Stiftelsen Riksbankens Jubileumsfond
          </note>
          <note>
            Hans Hjortzberg-Nordlund (m), riksdagsledamot
          </note>
          <note>
            5 § Kompletteringsval till styrelsen för Stiftelsen Riksbankens
            Jubileumsfond
          </note>
          <note>
            Kammaren godkände valberedningens föreslag att professor Henning
            Johansson på grund av uppkommen vakans valdes till ledamot i styrelsen
            för Stiftelsen Riksbankens Jubileumsfond från valet till dess
            nytt val hållits år 2000.
          </note>
          <note>
            Talmannen förklarade vald till
          </note>
          <note>
            ledamot i styrelsen för Stiftelsen Riksbankens Jubileumsfond
          </note>
          <note>
            Henning Johansson, professor
          </note>
          <note>
            6 § Ny riksdagsledamot m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamot
          </note>
          <note>
            Till Valprövningsnämnden har från Riksskatteverket inkommit bevis
            om att Ingegerd Saarinen
          </note>
          <note>
            (mp), Skellefteå, utsetts till ny ledamot av riksdagen fr.o.m.
            den 1 januari 1999 sedan Peter Eriksson (mp)
          </note>
          <note>
            avsagt sig sitt uppdrag som riksdagsledamot. Från
          </note>
          <note>
            Riksskatteverket har också inkommit protokoll angående utseende
            av ersättare i detta fall.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 17 december 1998
          </note>
          <note>
            Lars Tottie
          </note>
          <note>
            Kerstin Siverby
          </note>
          <note>
            7 § Avsägelser
          </note>
          <note>
            Talmannen meddelade att Björn Kaaling (s) avsagt sig uppdraget
            som ledamot i kulturutskottet fr.o.m. den 17 december.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Matz Hammarström
          </note>
          <note>
            (mp) avsagt sig uppdraget som ledamot i näringsutskottet och
            suppleant i socialförsäkringsutskottet fr.o.m. den 1 januari.
          </note>
          <note>
            Kammaren biföll dessa avsägelser.
          </note>
          <note>
            8 § Anmälan om kompletteringsval till kulturutskottet
          </note>
          <note>
            Talmannen meddelade att Socialdemokraternas riksdagsgrupp på
            grund av uppkomna vakanser anmält Lars Wegendal som ledamot i
            kulturutskottet efter Björn Kaaling och Hillevi Larsson som suppleant
            i kulturutskottet efter Lars Wegendal.
          </note>
          <note>
            Talmannen förklarade valda till
          </note>
          <note>
            ledamot i kulturutskottet
          </note>
          <note>
            Lars Wegendal (s)
          </note>
          <note>
            suppleant i kulturutskottet
          </note>
          <note>
            Hillevi Larsson (s)
          </note>
          <note>
            9 § Anmälan om kompletteringsval till vissa utskott
          </note>
          <note>
            Talmannen meddelade att Miljöpartiet de grönas riksdagsgrupp
            på grund av uppkomna vakanser anmält Matz Hammarström som ledamot
            i finansutskottet och som suppleant i skatteutskottet efter Peter
          </note>
          <note>
            Eriksson, Ingegerd Saarinen som ledamot i näringsutskottet efter
            Matz Hammarström, som suppleant i försvarsutskottet efter Peter
            Eriksson och som suppleant i socialförsäkringsutskottet efter
            Matz Hammarström samt Mikael Johansson som suppleant i konsitutionsutskottet
            efter Peter Eriksson.
          </note>
          <note>
            Valen skulle gälla fr.o.m. den 1 januari 1999.
          </note>
          <note>
            Talmannen förklarade valda till
          </note>
          <note>
            ledamot i finansutskottet
          </note>
          <note>
            Matz Hammarström (mp)
          </note>
          <note>
            ledamot i näringsutskottet
          </note>
          <note>
            Ingegerd Saarinen (mp)
          </note>
          <note>
            suppleant i konstitutionsutskottet
          </note>
          <note>
            Mikael Johansson (mp)
          </note>
          <note>
            suppleant i skatteutskottet
          </note>
          <note>
            Matz Hammarström (mp)
          </note>
          <note>
            suppleant i försvarsutskottet
          </note>
          <note>
            Ingegerd Saarinen (mp)
          </note>
          <note>
            suppleant i socialförsäkringsutskottet
          </note>
          <note>
            Ingegerd Saarinen (mp)
          </note>
          <note>
            10 § Anmälan om återtagande av plats i riksdagen
          </note>
          <note>
            Talmannen meddelade att Karin Pilsäter (fp)
          </note>
          <note>
            skulle återta sin plats i riksdagen den 1 januari 1999
          </note>
          <note>
            varigenom uppdraget som ersättare då också skulle upphöra för
            Camilla Dahlin-Andersson.
          </note>
          <note>
            11 § Meddelande om statistiska uppgifter om riksdagsarbetet
          </note>
          <note>
            Talmannen meddelade att ett meddelande om statistiska uppgifter
            om riksdagsarbetet delats ut till kammarens ledamöter.
          </note>
          <note>
            12 § Meddelande om plan för kammarens sammanträden
          </note>
          <note>
            Talmannen meddelade att en plan för kammarens sammanträden under
            tiden januari-mars 1999 delats ut till kammarens ledamöter.
          </note>
          <note>
            13 § Meddelande om allmänpolitisk debatt
          </note>
          <note>
            Talmannen meddelade att ett meddelande om den allmänpolitiska
            debattens tidsramar och debattuppläggning samt sista dag för anmälan
            till debatten delats ut till kammarens ledamöter.
          </note>
          <note>
            14 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Förslag till rådets förordning om ändring av förordning om tillämpning
            av fördragets artikel 85.3 på vissa grupper av avtal m.m.
          </note>
          <note>
            15 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:36 till justitieutskottet
          </note>
          <note>
            1998/99:38 till konstitutionsutskottet
          </note>
          <note>
            Skrivelse
          </note>
          <note>
            1998/99:33 till försvarsutskottet
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till fredagen den
            22 januari 1999.
          </note>
          <note>
            16 § Jord- och skogsbruk m.m.
          </note>
          <note>
            Föredrogs
          </note>
          <note>
            Miljö- och jordbruksutskottets betänkande MJU1
          </note>
          <note>
            Utgiftsområde 23 Jord- och skogsbruk m.m. (prop.
          </note>
          <note>
            1998/99:1 delvis)
          </note>
          <note type="speaker">
            Anf. 1 DAN ERICSSON (kd):
          </note>
          <note>
            Fru talman! Dagens jordbrukspolitiska debatt hålls i ett för
            svenskt jordbruk och svensk livsmedelsindustri synnerligen dramatiskt
            läge. Svenskt jordbruk har under det här året ställts inför större
            svårigheter än på åratal. Det beror bl.a. på väderläget och på
            minskande exportmarknader för griskött. Men också inom mjölkproduktionen
            märks nu mycket tydligt att många företagare upphör med sin verksamhet.
            Detta beror i första hand på inhemska pålagor.
          </note>
          <note>
            Akuta åtgärder är på många sätt nödvändiga för att upprätthålla
            jordbruksproduktionen. Jag återkommer till det. Men långsiktigt,
            och det är det viktiga, måste Sveriges bönder få möjlighet att
            konkurrera med omvärlden på lika villkor. Det är det avgörande
            för näringens framtidstro och det avgörande för att näringen skall
            uppnå lönsamhet.
          </note>
          <note>
            Vi kan ju jämföra med omvärlden, fru talman.
          </note>
          <note>
            Danmark, som redan har starka konkurrensfördelar gentemot Sverige,
            sänker sina skatter ytterligare. De avstår från planerade besparingar
            inom jordbrukssektorn. I USA har kongressen precis beslutat att
            stödja sitt jordbruk med 6 miljarder dollar extra.
          </note>
          <note>
            6 miljarder dollar - det är alltså omkring 50 miljarder i svenska
            kronor.
          </note>
          <note>
            Jag kan ju läsa upp vad det bl.a. handlar om. Det handlar bl.a.
            om 200 miljoner dollar öronmärkta till mjölkproduktionen och om
            1,5 miljarder dollar till skördeförluster i år på grund av bl.a.
            torka. Det är några exempel på de insatser man gör i USA.
          </note>
          <note>
            Den holländska staten går in tungt och stöder sin jordbruksnäring
            när den råkat illa ut i år. Det är så det är i andra länder. Där
            ser man jordbruksnäringen som en nationell resurs som man från
            statens sida skall värna om och backa upp. Tänk om vår svenska
            regering skulle kunna inta samma position. Vilket lyft det vore
            för jordbruket, sysselsättningen och konsumenterna, som då också
            skulle kunna få livsmedel som är producerade med goda miljövillkor
            och god djurhållning.
          </note>
          <note>
            Här är några hårdfakta om det ekonomiska nuläget i svensk jordbruksnäring:
            Vi har förluster på
          </note>
          <note>
            750 miljoner kronor på grund av skördeskador. Vi har förluster
            med 600 miljoner kronor på grund av lägre grisköttspriser. Från
            1990 till 1997 har livsmedelspriserna sjunkit medan konsumentpriserna
            i övrigt har stigit.
          </note>
          <note>
            Livsmedelsindustrin, som är helt beroende av jordbruksnäringen,
            tvingas rationalisera ytterligare när man inte får råvara från
            inhemsk produktion. Det här handlar ju om tusentals jobb som försvinner
            successivt.
          </note>
          <note>
            Vi kan se på de 270 000 personer som fortfarande sysselsätts
            inom jordbruks- och livsmedelssektorn och effekterna på arbetslösheten,
            och därmed samhällsekonomin, om man skulle tappa låt säga 30 %.
          </note>
          <note>
            Vi har just haft en uppvaktning i utskottet på morgonen och fått
            höra den siffran från lantbruksungdomarna. Det är det som är verkligheten.
            Vi står inför sådana dramatiska förändringar om vi inte får en
            omläggning av politiken. 30 % bort betyder 90 000
          </note>
          <note>
            jobb. Varför har vi inte någon större debatt i Sverige om detta?
          </note>
          <note>
            Härom veckan varslade Volvo. Det handlade om
          </note>
          <note>
            2 600 jobb i bilindustrin. Bilindustrin i Sverige sysselsätter
            ungefär 125 000 personer. Det är allvarliga varsel. Det skall
            vara uppståndelse kring detta. Men jämför med livsmedelssektorn!
            Varför har vi inte det trycket där? Det handlar om tiotusentals
            jobb som nu är hotade.
          </note>
          <note>
            Andra svårigheter att peka på är bl.a. problematiken för småskalig
            produktion på grund av byråkrati och regelsystem. Det är också
            svårigheter vid generationsskiften, alltså när det gäller att
            få sina söner och döttrar att ta över.
          </note>
          <note>
            Det är inte bara en skattefråga. Det handlar om inställning.
            Man kan ju faktiskt inte begära av dagens ungdom att de skall
            gå in i ett jobb där de vet att de från början tyngs ned av en
            skatteryggsäck som motsvarande konkurrentländer inte har. De tyngs
            också ned på det sättet att de inte kan ta ledigt en dag, eller
            några dagar, om året på grund av att kostnaderna för avbytartjänsten
            har blivit så höga att de inte kan leja in folk. Det är tufft
            att bli jordbrukare i det läget. Och det är en problematik som
            kommer att växa, tror jag.
          </note>
          <note>
            Vi har också bekymmer med mjölkproduktionen när det blir allt
            färre på linjerna. Det beror bl.a. på de nya båspallsmåtten, och
            hårdast drabbas här skogsoch mellanbygderna.
          </note>
          <note>
            Man har nu helt enkelt lastat på den enskilde lantbruksföretagaren
            för mycket, vilket innebär att bonden slutar. Det får till följd
            att landsbygden avfolkas med effekter som nedlagda skolor, sämre
            service och sönderslitna sociala nätverk. Och så är vi inne i
            en ond spiral, där befolkningen koncentreras alltmer till storstäderna
            och landsbygden blir allt ödsligare. Detta är ett enormt slöseri
            med den nationella resurs som jordbruksnäringen och landsbygden
            är för Sverige.
          </note>
          <note>
            Fru talman! Mot den här bakgrunden beklagar jag som ordförande
            för riksdagens miljö- och jordbruksutskott att utskottets majoritet
            inte är beredd att fatta beslut som innebär att utflaggningen
            av svensk jordbruksnäring hejdas. Trots det unikt utsatta läge
            som
          </note>
          <note>
            Sveriges bönder nu befinner sig i har förslag om att lyfta av
            den diskriminerande skatteryggsäcken avvisats.
          </note>
          <note>
            Men det är klart, fortfarande finns chansen att här och i dag
            rösta för att svensk jordbruksnäring och svensk livsmedelsindustri
            skall kunna fortleva. Regeringen och dess stödpartier har fortfarande
            möjligheten att tänka om. Inge Carlsson, Socialdemokraterna,
          </note>
          <note>
            Jonas Ringqvist, Vänsterpartiet, Gudrun Lindvall,
          </note>
          <note>
            Miljöpartiet, min första fråga till er är: Varför vägrar ni att
            hejda den utflaggning som nu är på gång?
          </note>
          <note>
            Det gick ju faktiskt att stoppa utflaggningen vad gäller sjöfarten.
            Till slut genomförde regeringen en förändring som har hejdat den.
            Varför kan ni inte i dag göra motsvarande insats för lantbruksnäringen?
          </note>
          <note>
            Då skulle ni göra en historisk insats.
          </note>
          <note>
            Vårt utskott borde i betänkandet ha påtalat det nödvändiga i
            att svensk lantbruksnäring får rättvisa konkurrensvillkor gentemot
            omvärlden. Basen för sysselsättning och boende på landsbygden
            är konkurrenskraftiga jordbruks- och livsmedelsföretag. Den extra
            ryggsäck som Sveriges bönder bär på i form av skatter och avgifter
            som konkurrentländerna inte har måste lyftas av. Om detta är nu
            de gamla fyrklöverpartierna överens. Det är därför med minsta
            möjliga marginal som utskottsmajoriteten avvisar detta. Men, som
            sagt, ni kan tänka om. Och gör det då genom att rösta på reservation
            2, som jag nu yrkar bifall till.
          </note>
          <note>
            Det är nu hög tid för svenska bönder att tillsammans med de partier
            som tror på fortsatt svensk livsmedelsproduktion höja rösten.
            Det handlar om att ta politisk strid för jordbruksnäringen i Sverige,
            att ta strid för landsbygden och de öppna landskapen och att ta
            strid för jobben i vårt lands livsmedelsindustri.
          </note>
          <note>
            Men, fru talman, det handlar också om en ideologisk strid, om
            hur vi ser på förvaltandet av det arv vi har och möjligheten för
            framtida generationer att bo och arbeta på landsbygden och bedriva
            livsmedelsproduktion.
          </note>
          <note>
            Jag var härommånaden på klimatkonferensen i
          </note>
          <note>
            Buenos Aires. Där diskuterades klimatfrågorna och växthuseffekten.
            En slutsats är mycket tydlig, nämligen osäkerheten om vilka marker
            som finns tillgängliga för livsmedelsproduktion, och det inom
            mycket kort tid. Den osäkerheten är mycket stor. Klimatförändringarna
            kan leda till att nu bördiga marker blir torrområden och t.o.m.
            öken - detta samtidigt som vi har en växande världsbefolkning
            att försörja. Att då avhända oss fullgoda marker och produktionsresurser
            är varken ansvarigt eller förvaltande. Det är destruktivt och
            kortsynt.
          </note>
          <note>
            I denna del skulle jag också vilja ställa en fråga till majoritetspartierna:
            Varför skall svensk åkermark, svenska produktionsresurser inom
            jordbruksnäringen, avvecklas? Är det att ta ansvar för kommande
            generationer?
          </note>
          <note>
            Sammanfattningsvis vill jag säga följande. Diskriminerande skatter
            gör att svensk jordbruksnäring inte får konkurrera på lika villkor
            som andra EU-
          </note>
          <note>
            länder. Statens oförmåga att stötta export av svenska kvalitetslivsmedel
            gör att vi står oss slätt i förhållande till andra länders exportsatsningar.
            Byråkrati och avgifter tynger ned lantbruksföretagaren. Årets
            dåliga väderlek och svårigheter med avsättning för griskött har
            satt många bönder i en akut ekonomisk situation.
          </note>
          <note>
            Och detta är ju verkligheten. Vi som sitter i miljöoch jordbruksutskottet
            har väl alla mött den verkligheten när vi har diskuterat med enskilda
            lantbrukare runtom i hela Sverige. Detta går inte att tänka bort.
          </note>
          <note>
            Detta är verkligheten. Det vet också de partier som utgör majoriteten
            i utskottet. Ni har därför att förklara varför ni inte är beredda
            att ta konsekvenserna av denna verklighet och skapa rättvisa konkurrensvillkor
            för Sveriges bönder. Förklara det för oss i kammaren, förklara
            det för Sveriges bönder, och förklara det också för Sveriges konsumenter.
          </note>
          <note>
            Vad skall man då göra? Först och främst handlar det om att lyfta
            av skatteryggsäcken. Vidare handlar det om statligt stöd till
            dem som drabbats hårt på grund av väderläget. Här kanske det händer
            något. En arbetsgrupp är ju tillsatt i Regeringskansliet för att
            arbeta med detta. Det handlar också om en rejäl exportsatsning
            på svenskt griskött.
          </note>
          <note>
            Förutom dessa akuta åtgärder borde riksdagen också ta initiativ
            till att lyfta bort många av de pålagor och avgifter som drabbat
            lantbruksnäringen på senare tid. Exempel på detta är ju kartavgiften
            och de nya båspallsmåtten. Många bönders känsla av att leva under
            ett nytt fogdevälde måste tas på allvar, och den här känslan måste
            brytas just för att framtidstron skall komma tillbaka. Det är
            faktiskt den enskilde bonden som bäst känner hur han eller hon
            skall sköta sin växtodling och som bäst känner hur han eller hon
            skall klara djuromsorgen på ett bra sätt. Bönderna gillar inte
            detta uppifrånperspektivet. Det kommer inspektörer för både det
            ena och det andra och kanske dömer ut en verksamhet som bonden
            i fråga har sysslat med under 5, 10, 20 eller 30 år och faktiskt
            kan. Så kan vi inte ha det, utan vi måste ha ett samarbete mellan
            myndigheter, politiken och näringen.
          </note>
          <note>
            Också mer långsiktigt måste Sverige ändra kurs för att kunna
            behålla livsmedelsproduktionen i hela landet. Det handlar bl.a.
            om att förbättra villkoren för mjölkproduktion i skogs- och mellanbygd
            och att stötta avbytarverksamheten. Här ser vi nu effekterna av
            att staten tog bort sitt stöd. Det innebär att bönderna inte har
            råd med avbytare längre, vilket slår hårt på näringen.
          </note>
          <note>
            Vi menar också att man inom EU skall sluta plädera för en snabb
            avreglering. Den svenska linjen är ju extrem när man säger att
            subventionerna inom ramen för marknadsordningarna skall avvecklas.
          </note>
          <note>
            Vidare säger man att mjölkkvoterna skall avvecklas, att interventionspriserna
            skall sänkas med 30 % och att de kompenserande direktbidragen
            som man skall ha i ett första skede sedan också skall avvecklas.
            Det är den svenska regeringens linje. Det innebär inte bara att
            man flaggar ut svensk jordbruksnäring utan att man sänker näringen.
            En sådan politik kommer aldrig att få Kristdemokraternas stöd.
            Tvärtom kommer vi med all den kraft vi förmår att bekämpa den.
          </note>
          <note>
            Nu handlar det i stället om att föra en politik som gagnar svenska
            livsmedelsprodukter, som i förhållande till många andra länders
            produkter produceras miljövänligt och med god djuromsorg. Varför
            skall svensk jordbruksnäring flaggas ut mot att vi får importlivsmedel
            som är producerade utan samma miljöoch djurhållningskrav som Sverige
            har och med ökande arbetslöshet som följd. Så blir fallet om inte
            riksdag och regering nu samlar sig till en kraftfull insats för
            svenskt jordbruk.
          </note>
          <note>
            I Kristdemokraternas särskilda yttrande beskrivs också omfattningen
            av vårt budgetförslag som om det skulle genomföras vore just den
            injektion som svenskt jordbruk nu är i så stort behov av.
          </note>
          <note>
            Jag hinner inte redovisa alla delar, men en sak är klar: Kristdemokraterna
            prioriterar i sitt budgetarbete jordbruksnäringen och livsmedelssektorn.
            Vi gör det för att vi tror på lantbruket som basen för vårt lands
            livsmedelsförsörjning och sysselsättning inom livsmedelsindustrin.
            Vi tror på lantbruket som basen för boende och arbete på landsbygden,
            och vi tror på lantbruket som basen för öppna landskap och en
            god miljö i hela vårt land.
          </note>
          <note>
            I detta anförande instämde Alf Svensson, Inger
          </note>
          <note>
            Strömbom, Harald Bergström, Johnny Gylling, Caroline Hagström,
            Ester Lindstedt-Staaf, Åke Carnerö,
          </note>
          <note>
            Kjell Eldensjö, Ingemar Vänerlöv, Fanny Rizell,
          </note>
          <note>
            Rosita Runegrund och Ulla-Britt Hagström (alla kd).
          </note>
          <note type="speaker">
            Anf. 2 INGVAR ERIKSSON (m):
          </note>
          <note>
            Fru talman! När vi i dag skall behandla miljö- och jordbruksutskottets
            betänkande 1998/99:MJU1 gällande förslagen i budgetpropositionen
            för 1999 kan vi konstatera att svenskt jordbruk har gått in i
            en av de värsta kriserna i historien. Jag kan gå tillbaka minst
          </note>
          <note>
            30 år i tiden då jag själv var mycket aktiv i LRF och själv kunde
            konstatera att svenskt jordbruk då var i farozonen. Nu är vi i
            samma situation. Och frågan är om det inte är värre.
          </note>
          <note>
            Vi skall alltså behandla ärenden i budgetpropositionen som rör
            svenskt jordbruk och skogsbruk m.m.
          </note>
          <note>
            Riksdagens majoritet bestående av socialdemokraterna, vänsterpartisterna
            och miljöpartisterna har i beslut i riksdagen den 2 december antagit
            ramarna för dessa utgiftsområden. Vi konstaterar att de har antagit
            ramar som vi inte kan ställa oss bakom.
          </note>
          <note>
            Inom livsmedelssektorn förordar vi i motioner bättre villkor
            för att denna näring skall kunna bli en framtidsnäring. Regeringen
            talar om det, men den gör ingenting för att åstadkomma detta.
            Vi har närmare
          </note>
          <note>
            275 000 sysselsatta i livsmedelsbranschen. Det rör sig om över
            112 000 i jordbruket och ca 70 000 i livsmedelsindustrin. Vi har
            också förnödenhetsindustrin där det rör sig om närmare 90 000
            sysselsatta.
          </note>
          <note>
            En bibehållen primärproduktion av jordbruksvaror anser vi moderater
            är en förutsättning för att vi skall kunna bibehålla jobben inom
            livsmedelsindustrin.
          </note>
          <note>
            Det är, som ordföranden i utskottet tidigare har sagt, väldigt
            alarmerande att regeringen, som i alla andra sammanhang talar
            om sysselsättningen och vikten därav, inte gör någonting för att
            bibehålla det som man själv kallar för en framtidsnäring. Här
            krävs det en förändring, och det snabbt.
          </note>
          <note>
            Vi menar att ett konventionellt, miljömässigt hållbart och ekonomiskt
            bärkraftigt jordbruk behövs i framtiden som en bas för svensk
            livsmedelsproduktion och som en garant för landsbygdens överlevnad.
          </note>
          <note>
            Tyvärr saknas, menar vi, helt och hållet en långsiktig strategi
            inom regeringspartiet. Vi upplever nu att också Miljöpartiet och
            Vänstern hakar på och inte vågar stå fast vid vad de tidigare
            har sagt i de här sammmanhangen.
          </note>
          <note>
            I en rad motioner föreslår Moderata samlingspartiet dessutom
            skattesänkningar som leder till bättre konkurrenskraft och utvecklingsmöjligheter
            inom svensk livsmedelsproduktion samt förbättrade livsbetingelser
            på landsbygden. Vi redovisar detta i ett särskilt yttrande.
          </note>
          <note>
            Lönsamheten är, som sagt, nära nog obefintlig inom fläsk- och
            köttproduktionen och har blivit sämre inom mjölk- och äggproduktionen.
            Årets skördeutfall blev på många håll mycket dåligt på grund av
            sommarens och höstens rekordstora regnmängder. Enskilda lantbrukare
            i olika delar av landet, från norr till söder, har gjort stora
            förluster. Arbetsinkomsten har i väldigt många fall helt spolierats
            för det här året.
          </note>
          <note>
            Sviterna kommer att kännas i många år framöver.
          </note>
          <note>
            Särskilt svårt är läget för de unga nystartade lantbrukare som
            har trott på framtiden, men också för många andra som har investerat
            och satsat inför framtiden. Man har trott på regeringens årliga
            tal om livsmedelsbranschen - "jordbruket och livsmedelsindustrin
            som en framtidsnäring" - men man har blivit lurad.
          </note>
          <note>
            För närvarande slaktas många suggor i landet ut, vilket leder
            till att smågris- och fläskproduktionen framöver kommer att minska
            kraftigt. Mjölkkobesättningar avvecklas, inte minst beroende på
            att många producenter inte sett det som ekonomiskt försvarbart
            att göra de investeringar som krävs för att få djurstallarna godkända.
            Fabrikspotatisproduktionen och oljeväxtproduktionen viker. Problemen
            ökar också inom övrig vegetabilieproduktion.
          </note>
          <note>
            Detta i sin tur leder till att den svenska livsmedelsindustrin,
            trots kraftiga rationaliseringsåtgärder, nu tappar produktion
            och lönsamhet. De flesta kostnaderna blir alldeles för höga då
            de slås ut på en minskad produktion. Orsaken till dagens allvarliga
            situation inom branschen ligger främst i den kraftiga konkurrenssnedvridning
            till svenska producenters nackdel som ligger i vad jag brukar
            kalla för politiska kostnader - skatter och avgifter som drabbar
            svenska producenter men som inte har sin motsvarighet i andra
            konkurrerande länder. Självklart är det omöjligt att konkurrera
            med denna tunga ryggsäck i en marknadssituation som under en ganska
            lång tid har präglats av överskott, och därför låga priser.
          </note>
          <note>
            Var och en måste inse det orimliga i att den svenske bonden exempelvis
            tvingas betala 2 670 kr per kubikmeter dieselolja i skatt när
            den danske bonden kommer undan med 190 kr för samma kubikmeter
            olja.
          </note>
          <note>
            Vi tycker att det är självklart att det leder till olönsamhet
            och konkurrenssnedvridning när den svenske bonden tvingas betala
            mineralgödselskatter, energiskatter och kartavgifter och för djurdataregister
            som inte har sin motsvarighet på andra håll.
          </note>
          <note>
            Vi moderater har länge hävdat och påtalat det orimliga i den
            svenska särbeskattningen och har också tidigare föreslagit sänkta
            dieselskatter med
          </note>
          <note>
            1 700 kr per kubikmeter samt samma energiskatter på lantbruksföretagen
            som inom industrin och sänkta skatter på bensin och eldningsolja.
            Vi har gått emot kartavgifter och vi har också velat få ned kostnaderna
            vad gäller djurdataregistret.
          </note>
          <note>
            Vi ser det som helt nödvändigt att företagen inom den svenska
            livsmedelsbranschen, jordbruket och livsmedelsindustrin, skall
            få konkurrera på samma villkor som andra bönder och industrier
            på motsvarande områden i övriga EU.
          </note>
          <note>
            Mot bakgrund av branschens betydelse och omfattning är det obegripligt
            att regeringen, Vänsterpartiet och Miljöpartiet inte tycks vara
            beredda att ta sitt ansvar för branschens möjligheter till utveckling
            och expansion. Man nonchalerar än så länge den statliga utredningen
            En livsmedelsstrategi för Sverige, den s.k. Björkska utredningen.
            Utredaren visar utifrån gjorda jämförelser på en lång rad orimligheter.
            Det finns ingen kvävegödselskatt i Danmark och Finland.
          </note>
          <note>
            Samma sak gäller för fosforgödsel. För eldningsolja är skatten
            i Sverige 1 800 kr. Motsvarande siffra i
          </note>
          <note>
            Danmark är 190 kr och i Finland 460 kr. Elen är också dyrare
            i Sverige, t.o.m. mycket dyrare. Detta visar på hur orimligt det
            hela är. Utslaget på enskilda gårdar ligger beloppen för skattebelastning
            mellan
          </note>
          <note>
            30 000 kr och 100 000 kr, och det gäller då vanliga svenska gårdar.
            Detta håller inte för framtiden!
          </note>
          <note>
            Det är alltså nu hög tid att förslagen i utredningen om jordbrukets
            skatter genomförs. I budgetpropositionen visas dock ingenting
            av detta. I regeringsförklaringen i höstas sade statsministern
            att man skulle skapa samma förutsättningar för det svenska jordbruket
            som för annat näringsliv i Sverige. Men man glömmer helt och hållet
            att den svenska livsmedelsbranschen konkurrerar med omvärlden.
            Det är detta som vi tycker är så orimligt.
          </note>
          <note>
            Då kan man fråga: När kommer de här förslagen?
          </note>
          <note>
            Hur länge skall det alltså dröja, Inge Carlsson, innan regeringen
            kommer med förslagen? Vi hade hoppats att statsrådet Margareta
            Winberg skulle vara här i dag. Tyvärr har hon uppenbarligen inte
            möjlighet till det. Vi beklagar det. Men vi kommer att ta upp
            de olika frågorna med henne även framöver.
          </note>
          <note>
            Vi anser att regeringen missköter sitt ansvar. Man tar inte sitt
            ansvar i de här frågorna som man borde göra. Detta är förvånansvärt
            med hänsyn till vad man under flera år har sagt.
          </note>
          <note>
            Jag går så över till de reservationer där vi finns med och som
            är fogade till betänkandet.
          </note>
          <note>
            I reservation nr 2 tar vi upp de frågor som jag här har berört.
            Det gäller det svenska jordbrukets konkurrenskraft, livsmedelsindustrins
            konkurrenskraft och, helt och hållet, de konkurrenssnedvridande
            kostnaderna. Det gäller också den Björkska utredningen. Jag yrkar
            bifall till denna reservation.
          </note>
          <note>
            Vi har också medverkat till en reservation som berör miljöersättningsprogrammet.
            Vi anser att kostnadsramarna för EU-medfinansierade anslag långsiktigt
            skall ligga på en sådan nivå att Sverige fullt ut utnyttjar de
            anslag som det är möjligt att få från EU.
          </note>
          <note>
            Det är en självklar rätt. Vi menar att detta skall utnyttjas.
            Först under innevarande budgetår har man tänkt utnyttja det. Genom
            att man gjort så komplicerade regler kring utnyttjandet har beloppen
            inte utnyttjats. Det tycker vi är skrämmande. Vi har länge krävt
            en genomlysning av det här och en förändring av villkoren som
            gör att man kan utnyttja detta, för det är till gagn för landsbygden.
          </note>
          <note>
            Vidare har vi medverkat till en reservation som gäller distriktsveterinärorganisationen.
            I förra årets budgetproposition angavs att distriktsveterinärernas
            roll är att tillgodose behovet av sjuk- och hälsovård när det
            gäller djur inom animalieproduktionen och när det gäller hästar
            som används inom jord- och skogsbruket.
          </note>
          <note>
            Det faktum att denna skrivning slopats i årets budgetproposition
            ökar osäkerheten kring distriktsveterinärernas ansvarsområde.
            Vi menar att riksdagen med anledning av detta bör ge regeringen
            till känna att ansvarsområdet för distriktsveterinärorganisationen
            skall gälla som tidigare.
          </note>
          <note>
            Ute i verkligheten upplever vi också en konflikt mellan distriktsveterinärer
            och privata veterinärer. Vi anser att det beror på den här nya
            inriktningen och kräver därför en genomlysning av problemet och
            en förändring så att man kan upprätthålla samma service som tidigare,
            utan att inskränka på enskilda veterinärers möjligheter att få
            sin försörjning tryggad.
          </note>
          <note>
            Vi upplever som sagt dagens situation som mycket allvarlig för
            det svenska jordbruket. Vi upplever att vi har en regering som
            stöds av två partier som inte heller är beredda att ansvar för
            landsbygdens framtida utveckling. Vi beklagar detta. Jag förutsätter
            att vi skall kunna få en del besked under dagens debatt om hur
            man tänker sig svensk landsbygds framtida utveckling. Svensk landsbygd
            står och faller med de förhållanden som jordbruksnäringen och
            livsmedelsbranschen har och måste ha i framtiden. Allt tal om
            en levande landsbygd och om biologisk mångfald faller samman som
            ett korthus om man inte tar ansvar.
          </note>
          <note>
            Nu är sakläget mycket allvarligt, och det är bråttom. Vi hemställer
            och hoppas att vi skall få ett besked och en ny inriktning på
            politiken som garanterar de många arbetstillfällen som nu är i
            fara. Det är också att konsumenternas möjligheter att få tillgång
            till svenska livsmedel inskränks om man inte nu ger näringen utvecklingsmöjligheter.
            Jag tycker att detta är en viktig punkt i sammanhanget. Det är
            fråga om livsmedelsbranschens överlevnad och utveckling, om att
            vi skall få svenskproducerade livsmedel i framtiden.
          </note>
          <note>
            Jag hoppas därför att man i denna debatt skall kunna få klargörande
            besked var de tre partier som i dag har tagit ansvaret men som
            inte levt upp till det ansvaret hamnar.
          </note>
          <note>
            Jag yrkar bifall till reservation 2. Jag står givetvis bakom
            övriga reservationer där vi moderater finns med.
          </note>
          <note>
            I detta anförande instämde Carl Erik Hedlund,
          </note>
          <note>
            Carl G Nilsson, Lars Lindblad, Carl Fredrik Graf,
          </note>
          <note>
            Roy Hansson, Göte Jonsson, Catharina Elmsäter-
          </note>
          <note>
            Svärd, Jan-Evert Rådhström, Per-Samuel Nisser och
          </note>
          <note>
            Lars Björkman (alla m).
          </note>
          <note type="speaker">
            Anf. 3 JONAS RINGQVIST (v):
          </note>
          <note>
            Fru talman! Vi skall i dag fatta beslut om 9 ½
          </note>
          <note>
            miljarder till jordbrukssektorn, det mesta jordbruksbidrag. Dessa
            miljarder styrs till största delen av EU:s gemensamma jordbrukspolitik.
            Trots dessa pengar, eller skall man kanske säga på grund av detta
            bidragssystem, råder det kris i det svenska jordbruket.
          </note>
          <note>
            Det svenska jordbruket arbetar i dag på en europeisk marknad
            som styrs av en kolossal byråkrati och ett sammelsurium av europeiska
            och svenska regelverk och inte minst av bidrag. Det är detta som
            är det nya fogdevälde som Dan Ericsson tog upp.
          </note>
          <note>
            Många jordbrukare överväger i dag att sluta, sälja av djuren
            och arrendera ut marken. Det är naturligtvis en personlig tragedi
            för många men samtidigt ett samhälleligt problem, eftersom landsbygden
            långsamt utarmas på livskraftiga jordbruksföretag och arbetstillfällen.
            Flyttlassen går återigen till städerna.
          </note>
          <note>
            Trots denna svarta bild är driftsöverskotten inom det svenska
            jordbruket större än någonsin. För 1997
          </note>
          <note>
            beräknas överskottet till ungefär 3 miljarder kronor, vilket
            är 800 miljoner kronor mer än 1994, året före
          </note>
          <note>
            EU-inträdet. För 1998 beräknas överskottet bli ännu större. Detta
            kan tyckas vara en paradox, men det beror på att det inte går
            att tala om jordbrukets lönsamhetsproblem som ett enhetligt problem
            för hela näringen. Det är i dag främst de små och medelstora kött-
            och mjölkföretagen och svinproduktionen som har dålig lönsamhet,
            medan spannmålsproduktionen inte har det i samma utsträckning.
            Det är i dag betydligt lönsammare att lägga av med djuren, gå
            över till enbart spannmålsproduktion, lägga mark i träda och kvittera
            ut sina EU-bidrag än att bedriva ett jordbruk med både djurhållning
            och växtodling, vilket naturligtvis vore att föredra ur miljösynpunkt
            och för ett livskraftigt jordbruk och en livaktig landsbygd.
          </note>
          <note>
            Att i detta läge, som LRF och de fyra borgerliga partierna gör,
            tala om generella skattesänkningar av bl.a. dieselskatt och konstgödsel
            är inte en hållbar lösning. De åtgärder som behöver vidtas måste
            vara riktade eller differentierade på något sätt, eftersom de
            växande överskotten och växande underskotten i jordbruket genom
            EU-bidragen är orättvist fördelade.
          </note>
          <note>
            Vi har en budgetprocess bakom oss som har varit väldigt låst.
            Direkt efter ett val, med tidspress, ett ekonomiskt läge som inte
            tillåter några större utsvävningar, en ny majoritetskonstellation
            och med många områden som behöver prioriteras efter ett antal
            år av tuffa besparingar, under både borgerliga och socialdemokratiska
            regeringar, har gjort det svårt att hitta bra lösningar för jordbruket.
            Nu däremot tror vi det är läge att försöka finna en konstruktiv
            lösning på jordbrukets problem. Det finns självklart olika sätt
            att lösa problemen på. Vi anser inte att ökade bidrag är ätt väg.
            Det tror jag vi är ganska överens om, bortsett möjligen från Kristdemokraterna.
            Det är snarare jordbrukets kostnadsläge som vi måste göra något
            åt. I de skattesamtal mellan partierna som inletts kommer frågan
            om jordbrukets skatter att komma upp. Där måste det till en konstruktiv
            dialog för att hitta en lösning som gynnar de jordbrukare som
            har problem, utan att ytterligare öka klyftorna mellan de jordbruk
            som är lönsamma och dem som inte är det.
          </note>
          <note>
            De bidrag vi har i dag och som vi kan styra bör vi styra så att
            de jämnar ut den skeva fördelning som de andra EU-stöden innebär.
          </note>
          <note>
            Det nya miljöstödsprogrammet behöver få en tydligt styrning till
            de jordbruk som har både växtodling och djurhållning. Det är där
            lönsamhetsproblemen finns, och miljönyttan med ett jordbruk med
            både djur och växtodling är uppenbar. Jag tror att de flesta anser
            att ett sådant jordbruk är önskvärt.
          </note>
          <note>
            Vänsterpartiet tycker att situationen i jordbruket är alldeles
            för allvarlig för att det politiska spelet skall få ta överhanden.
            Vi vill ha konstruktiva samtal om hur vi skall lösa problemen.
            Lösningarna är många, och vi vill inte låsa oss kring LRF:s krav
            på generella skattesänkningar.
          </note>
          <note>
            Vi är övertygade om att det svenska jordbruket behöver en tydlig
            signal om framtiden för att man skall orka fortsätta. Vänsterpartiet
            vill bidra till ett positivt beslut, och vi kommer att ta vårt
            ansvar i en konstruktiv diskussion om en lösning. Vi hoppas att
            fler vill delta i den dialog och den pragmatism som vi anser behövs.
          </note>
          <note>
            Jag har en direkt fråga till socialdemokraternas företrädare
            i debatten Inge Carlsson: Är ni intresserade av att ha en sådan
            öppen diskussion om jordbrukets situation för att hitta konstruktiva
            lösningar eller är även ni låsta vid Björks utredning?
          </note>
          <note>
            Jordbrukets lönsamhet är den stora frågan inom vårt budgetområde
            just nu, även om det inte står till avgörande i dag. Det finns
            mycket annat i budgeten att ta upp. Jag skall kort nämna två andra
            viktiga frågor.
          </note>
          <note>
            Jag vill ta upp djurskyddsfrågan. Den satsning som görs i och
            med budgeten på en professur i djurskydd är positiv. Vårt svenska
            djurskydd är hotat, till stor del av regler inom EU som inte är
            lika bra som våra. För att hävda och stärka den svenska traditionen
            av ett gott djurskydd behövs bättre kunskap på området. Därför
            är det mycket positivt att riksdagen fattar detta beslut. Jag
            förutsätter att arbetet för att stärka djurskyddet kommer att
            fortsätta på olika sätt. Ett viktigt bidrag till ett bättre skydd
            för djur är arbetet för att stärka de svenska böndernas konkurrenskraft
            gentemot andra länder, där djur behandlas på ett betydligt sämre
            sätt.
          </note>
          <note>
            En annan fråga som jag vill ta upp är fiskevården.
          </note>
          <note>
            Den är eftersatt, och det behövs ytterligare medel för den. Det
            anslag som regeringen har föreslagit räcker inte, delvis på grund
            av förslaget om att finansiera fettfeneklippning genom anslaget
            för fiskevård. Denna användning av medlen är en direkt subvention
            till fiskodling och inte en fråga om en god fiskevård.
          </note>
          <note>
            Ansvaret för fettfeneklippningen borde ligga på näringen och
            inte knytas till fiskevårdsanslaget, som behövs till andra viktiga
            områden. Vi har därför reserverat oss i denna fråga och begärt
            att regeringen skall återkomma med ett förslag till en långsiktig
            finansiering av fiskevården.
          </note>
          <note>
            Jag yrkar bifall till vår reservation 4.
          </note>
          <note>
            I övriga moment yrkar jag bifall till utskottets hemställan.
          </note>
          <note>
            I detta anförande instämde Maggi Mikaelsson,
          </note>
          <note>
            Camilla Sköld, Kjell-Erik Karlsson, Sven-Erik Sjöstrand, Karin
            Svensson Smith och Gunilla Wahlén
          </note>
          <note>
            (alla v).
          </note>
          <note type="speaker">
            Anf. 4 DAN ERICSSON (kd) replik:
          </note>
          <note>
            Fru talman! Jonas Ringqvist talade om problemen med bidrag och
            liknande, och han nämnde EU i sammanhanget. Men nu handlar det
            inte om bidrag, utan det är faktiskt ersättningar för utfört arbete
            inom jordbruket som EU:s jordbrukspolitik syftar till.
          </note>
          <note>
            Det är inte EU som är huvudproblemet. På kontinenten förstår
            man värdet av en säker livsmedelsförsörjning, inte bara för dagen
            utan också för framtiden.
          </note>
          <note>
            Där har man en helt annan rotad tradition och ser värdet av jordbruksproduktionen.
            Dessvärre har vi inte det synsättet hos regeringen och numera
            inte heller hos Vänsterpartiet. Man är beredd att föra en politik
            som leder till att stora delar av svensk jordbruksnäring kommer
            att avvecklas.
          </note>
          <note>
            Det är inte EU:s regler som är problemet, utan det är det svenska
            krångelsystemet som är det. Man gör egna miljöprogram, man inför
            egna båspallsmåttsregler som slår ut småbrukarna, som Jonas Ringqvist
            talar sig varm för, i skogs- och mellanbygderna. Det är ju dessa
            mjölkbönder som försvinner. Det handlar om inhemska, svenska regler
            om kartavgifter och annat.
          </note>
          <note>
            Sedan säger Jonas Ringqvist att det inte är någon lösning att
            lyfta av skatteryggsäcken. Jonas Ringqvist får tycka så, men här
            står landets jordbruksorganisationer eniga. LRF och småbrukarna,
            som jag vet att
          </note>
          <note>
            Jonas Ringqvist har god kontakt med, säger att det nödvändigt
            med lika konkurrensvillkor. Men Vänsterpartiet vet bättre än de
            som dagligen arbetar i näringen, än de som företräder näringen.
            Det är i och för sig intressant, men verkligheten är ju den att
            jordbruket håller på att slås ut. Det avgörande nu är att få lika
            konkurrensvillkor. Jag förstår inte varför Vänsterpartiet inte
            kan se denna verklighet.
          </note>
          <note>
            Man talar om miljö och god djuromsorg, men det försvinner ju
            nu. Vi kommer att få importera livsmedel utifrån där miljön och
            djuromsorgen är sämre. Det kan inte vara en riktig politik, Jonas
            Ringqvist.
          </note>
          <note type="speaker">
            Anf. 5 JONAS RINGQVIST (v) replik:
          </note>
          <note>
            Fru talman! Dan Ericsson talar om vad som är bidrag och vad som
            är ersättning. Det är i första hand en semantisk fråga, så den
            vill jag inte kommentera vidare.
          </note>
          <note>
            Björk tar upp frågan om dieselskatt, konstgödselskatt osv. Det
            är angeläget att göra någonting åt dessa problem, att vi har skatter
            som snedvrider konkurrensen. Visst, men vi vill ha en konstruktiv
            dialog och en lösning på problemet, precis som jag försökte klargöra
            i mitt anförande.
          </note>
          <note>
            Jag är inte säker på att det är en lösning att ta bort dieselskatten.
            Jag har två tydliga exempel från verkligheten som visar att det
            kanske inte är så. Jag har haft kontakt med lantbrukare som inte
            sitter i LRF:s ledning och i sådana funktioner. De har inte heller
            varit lika entydiga i sina åsikter om vad som är lösningen.
          </note>
          <note>
            Det ena exemplet gäller en ekologisk mjölkbonde med 35 kor och
            50 hektar mark. Han odlar lite spannmål, men mest vall. Han får
            ett EU-bidrag på ca
          </note>
          <note>
            100 000 kr om året. Om man tog bort dieselskatten skulle hans
            skatt minska med 8 000 kr per år.
          </note>
          <note>
            Det andra exemplet handlar om en bonde i Halland som odlar 200
            hektar spannmål. Han får ett EU-
          </note>
          <note>
            bidrag som är ungefär fyra gånger så stort. Om man tog bort dieselskatten
            skulle detta ge en skattesänkning för honom på 75 000 kr per år.
          </note>
          <note>
            8 000 kr i skattesänkning till den ekologiska mjölkbonden, 75
            000 kr i skattesänkning till den konventionella spannmålsbonden.
            Är det den sortens skattesänkning som Dan Ericsson vill se?
          </note>
          <note type="speaker">
            Anf. 6 DAN ERICSSON (kd) replik:
          </note>
          <note>
            Fru talman! Jonas Ringqvist säger nu i sin replik att det är
            angeläget att göra någonting åt skatteryggsäcken. Det låter lite
            bättre än vad som framgick av det tidigare anförandet.
          </note>
          <note>
            Sedan sade Jonas Ringqvist att han vill diskutera andra konstruktiva
            lösningar. Det är okej med en konstruktiv diskussion. Men situationen
            är akut. Signalerna måste ges nu. De skatter som snedvrider konkurrensen
            för svenskt jordbruk måste sänkas. Det är den signalen som jordbruksnäringen
            behöver för att våga investera för framtiden.
          </note>
          <note>
            Jonas Ringqvist fick här på morgonen - kanske både utanför huset
            och i utskottet - lyssna på lantbrukarungdomar och lantbrukarkvinnor
            som redogjorde för sin situation. De tyckte att detta är det viktigaste
            just nu. Jag är beredd att diskutera över hela fältet. Vi har
            lagt fram en rad andra förslag i vår budget om hur jordbruket
            skall stärkas. Men just nu är det skatterna som är långsiktigt
            avgörande för att konkurrenskraften skall kunna stärkas.
          </note>
          <note>
            Givetvis är det bra - och helt riktigt - att vi satsar på den
            ekologiska produktionen. Själv har jag varit om att driva fram
            de mål som har satts upp om att
          </note>
          <note>
            10 % skall vara ekologiskt odlat till sekelskiftet, och det finns
            möjligheter att nå detta mål.
          </note>
          <note>
            Men glöm inte bort: Vi kommer aldrig att få den utvecklingen
            om vi inte i grunden har det konventionella jordbruket, som skall
            göras så miljömässigt bra som möjligt. Vi måste ha det konventionella
            jordbruket kvar. Det är därför som det måste bli rättvisa. Jag
            beklagar att Jonas Ringqvist inte gick vägen riktigt ända fram.
            Men vi får kanske höra mera i hans nästa replik.
          </note>
          <note type="speaker">
            Anf. 7 JONAS RINGQVIST (v) replik:
          </note>
          <note>
            Fru talman! Jag sade i mitt anförande och i min förra replik
            att jag tycker att man behöver göra någonting åt kostnadssituationen
            för lantbrukare. Jag kan säga det en tredje gång: Vi behöver göra
            någonting åt kostnadssituationen för lantbrukare. Var det tydligt
            nog?
          </note>
          <note>
            Jag vill ge en tydlig signal här i dag. Jag hoppas att också
            Socialdemokraterna och Miljöpartiet kommer att göra det. Men jag
            vill inte låsa mig vid de förslag som ligger på bordet. Det finns
            andra lösningar som kan vara bättre. Det behövs en konstruktiv
            diskussion.
          </note>
          <note>
            Jag fick inget tydligt svar av Dan Ericsson på min fråga om han
            tyckte att en sänkning av dieselskatten var rimlig, vilket skulle
            betyda 8 000 kr i skattesänkning för en ekologisk mjölkboende.
            Dieselanvändningen hos en konventionell mjölkbonde är densamma,
            så därför borde han få samma skattesänkning.
          </note>
          <note>
            Men en konventionell spannmålsodlare skulle få
          </note>
          <note>
            75 000 kr i skattesänkning.
          </note>
          <note>
            Är det sådana skattesänkningar som kristdemokraterna vill ha?
            Eller är ni beredda att delta i en konstruktiv diskussion om andra
            lösningar som kan göra någonting åt kostnadsläget inom jordbruket?
          </note>
          <note type="speaker">
            Anf. 8 INGVAR ERIKSSON (m) replik:
          </note>
          <note>
            Fru talman! Det är bra att Jonas Ringqvist nu säger att han är
            medveten om att det är kostnaderna som är den stora boven i sammanhanget
            och att han och
          </note>
          <note>
            Vänstern är beredda att göra något åt dem. Men varför tar ni
            då inte chansen när läget är så akut? Det finns ju förslag, men
            jag har hört här att Jonas
          </note>
          <note>
            Ringqvist inte vill ställa upp på de liggande förslagen.
          </note>
          <note>
            De är ändå verklighetsförankrade.
          </note>
          <note>
            Vi som politiker kan i dag inte påverka produktpriserna, men
            vi kan och har skyldighet att påverka kostnadssidan så att svenska
            bönder och svensk livsmedelsindustri kan verka på i varje fall
            rimligt lika villkor. Men det görs ju ingen som helst ansträngning
            att åstadkomma detta i dag.
          </note>
          <note>
            När det gäller jämförelsen mellan den ekologiska mjölkbonden
            och den konventionella spannmålsodlaren går det inte att göra
            en sådan jämförelse. Precis som ordföranden nyss sade är det inte
            fråga om bidrag. EU-politiken har haft och har fortfarande den
            inriktningen - och det får vi finna oss i - att man medvetet har
            sänkt priserna, och sedan har denna sänkning ersatts med direkta
            pengar. Det är därför som man har sänkt spannmålspriserna, och
            det är därför som det blir mer pengar i kronor räknat till den
            konventionella bonden.
          </note>
          <note>
            Jag är lite förvånad över att man på det sättet vill försöka
            att springa ifrån verkligheten. Men varför vill ni inte sänka
            dieselskatten? Det är den tyngsta kostnaden. Och varför har ni
            hela tiden sagt nej till en utvärdering av miljömotivet för mineralgödselskatterna?
            Det är också en mycket tung skatt som inte har sin motsvarighet
            i andra EU-länder.
          </note>
          <note>
            Jag tycker att det är illavarslande att man dömer ut de förslag
            som näringen själv har kommit med. Det är det verkliga läget som
            här har framvisats. Därför måste vi få ett besked.
          </note>
          <note type="speaker">
            Anf. 9 JONAS RINGQVIST (v) replik:
          </note>
          <note>
            Fru talman! Skatterna och Björks utredning kommer att tas upp
            vid skattesamtalen mellan partierna.
          </note>
          <note>
            Vi kommer att ta upp frågan, och jag antar att andra kommer att
            göra det. Där behövs en konstruktiv diskussion, och det är där
            som frågan skall hanteras.
          </note>
          <note>
            På Finansdepartementet arbetar med de delar av
          </note>
          <note>
            Björks utredning som handlar om energiskatterna.
          </note>
          <note>
            Det pågår ett sådant arbete, och jag räknar med att det kommer
            något slags förslag.
          </note>
          <note>
            Sedan till frågan om den ekologiske mjölkbonden och den konventionelle
            spannmålsodlaren. Det jag visade på var i första hand inte hur
            bidragen är utan vad en sänkning av dieselskatten skulle innebära.
          </note>
          <note>
            8 000 kr mer till mjölkbonden och 75 000 kr mer till spannmålsodlaren.
          </note>
          <note>
            Grunden är att ett jordbruk skall ha en balans mellan växtodling
            och djurhållning av både ekologiska skäl och sociala skäl. Genom
            att styra med skattesänkningar och med bidrag kan vi bidra till
            en sådan utveckling och samtidigt se till att lönsamheten återkommer
            till den del av näringen som har problem, nämligen djurhållningen.
          </note>
          <note>
            Vi skall inte sänka skatten i första hand för dem som sysslar
            med enbart växtodling. Där finns i dag lönsamhet. Vi skall sänka
            skatten för dem som sysslar med djurhållning. Mitt exempel på
            mjölkbonden och spannmålsodlaren visar att sänkning av dieselskatten
            inte ger den effekten.
          </note>
          <note type="speaker">
            Anf. 10 INGVAR ERIKSSON (m) replik:
          </note>
          <note>
            Fru talman! Man kan utan vidare konstatera att om kostnaderna
            i vegetabilieproduktionen sjunker, i det här fallet genom att
            dieselskatten och mineralgödselskatten sänks, kommer det också
            att påverka foderpriserna. Det gör att de som sysslar med animalieproduktion
            kan få tillgång till något lägre foderpriser än om man fortsätter
            att höja kostnader. Det är sådana saker man får ta in i bilden.
          </note>
          <note>
            Den bild som Jonas Ringqvist här visar blir fel.
          </note>
          <note>
            Man kan inte göra på det sättet eftersom man då inte kan lösa
            problemen. Totalt sett är det här som de stora kostnaderna ligger.
          </note>
          <note>
            Vi har när det gäller miljöersättningsprogrammet varit förespråkare
            för ett system där man mer direkt på ett enklare administrativt
            sätt skall kunna fördela mer medel just till vallodling. Det skall
            i sig hjälpa både ekoodlarna och dem som är konventionella producenter.
          </note>
          <note>
            Men det är det konventionella jordbruket i Sverige som är det
            tunga och som främst utsätts för konkurrensen utifrån. Det är
            där vi som politiker måste se till att skapa förutsättningar för
            rimligt lika villkor. Då kan vi se fram mot ett fortsatt livskraftigt
            jordbruk i
          </note>
          <note>
            Sverige.
          </note>
          <note type="speaker">
            Anf. 11 JONAS RINGQVIST (v) replik:
          </note>
          <note>
            Fru talman! Om sänkning av kostnader för växtodlingen skall ge
            effekter för djurhållningen lönsamhetsmässigt kräver det att vi
            har en fungerande marknadsmekanism på det här området. Tyvärr
            har vi inte det fullt ut i dag delvis på grund av den reglering
            som vi har genom EU:s bidragssystem som snedvrider sådana funktioner.
          </note>
          <note type="speaker">
            Anf. 12 ESKIL ERLANDSSON (c):
          </note>
          <note>
            Fru talman! Svenskt jordbruk behöver nu en vitamininjektion.
            Modernäringen, det svenska jordbruket, måste inges hopp och framtidstro.
            Detta bl.a. för att investeringsviljan skall återkomma. Vi behöver
            en generation nya unga företagare i svenskt jordbruk.
          </note>
          <note>
            Om vi får detta kommer det att leda till att Sveriges totala
            ekonomiska tillväxt kommer att öka. Sysselsättningen kommer att
            bibehållas i produktionsledet inom jordbruket men också i livsmedelsindustrin
            och bland underleverantörer. Totalt handlar det om
          </note>
          <note>
            250 000 à 300 000 människor. Det är alltså en mycket stor verksamhet
            i Sverige.
          </note>
          <note>
            En nyrekrytering av nya förhoppningsvis unga företagare leder
            också till att förutsättningarna ökar för att vi skall bibehålla
            en levande landsbygd i hela landet. Det leder i sin tur till att
            förutsättningarna ökar för att vi skall få behålla en bra allmän
            service i hela landet.
          </note>
          <note>
            Då tänker jag både på den offentliga servicen i form av t.ex.
            dagis och skolor men också på den kommersiella servicen i form
            av affärer och reparationsverkstäder, för att ta några exempel.
            Det är nyttigheter som människor som inte är jordbruksföretagare
            också har nytta av om de bor på landsbygden.
          </note>
          <note>
            Vad är det då för vitamininjektion som kan ges?
          </note>
          <note>
            Den som omedelbart kan ges är att förslagen i den s.k. Björkska
            utredningen nu förverkligas. Vi i Centerpartiet har i vårt budgetalternativ
            redovisat våra förslag som i det här sammanhanget innebär att
            jordbruket tillförs ca 1,4 miljarder kronor främst i form av minskade
            kostnader.
          </note>
          <note>
            Vi i Centerpartiet har alltså i konkreta och finansierade förslag
            redovisat att vi vill avskaffa elskatten.
          </note>
          <note>
            Vi vill minska skatten på eldningsolja ned till vad som gäller
            för industrin i övrigt.
          </note>
          <note>
            Det kan inte vara så att en jordbruksföretagare som har kor i
            sin ladugård skall ha en högre skatt än den företagare som tillverkar
            träskor i samma byggnad. Men så är det i dag.
          </note>
          <note>
            Det kan inte vara så att den jordbruksföretagare som torkar sin
            spannmål själv skall ha en högre skattebelastning än om samma
            jordbrukare levererar sin spannmål till ett annat företag för
            torkning.
          </note>
          <note>
            Men också andra förslag i den Björkska utredningen måste genomföras.
            Jag tänker då på forskning och utveckling och de exportbefrämjande
            åtgärderna.
          </note>
          <note>
            Vi i Centerpartiet har också anslagit medel för att kompensera
            jordbruksföretagarna för den i jämförelse med konkurrentländerna
            högre skatten på diesel.
          </note>
          <note>
            Sammantaget innebär vårt förslag att jordbruksnäringen tillförs
            ca 1,4 miljarder kronor per år i syfte att stärka näringens internationella
            konkurrenskraft.
          </note>
          <note>
            Därtill kräver vi att hela den framförhandlade ramen för miljöersättningsprogrammet
            utnyttjas. Om så sker tillförs jordbruket ytterligare ett antal
            hundra miljoner kronor.
          </note>
          <note>
            Jag vill i sammanhanget än en gång konstatera att vårt budgetförslag
            är fullt ut finansierat.
          </note>
          <note>
            Varför är då detta viktigt? Det sker för det första i syfte att
            stärka vårt jordbruks internationella konkurrenskraft. Vi måste
            öka rekryteringen av nya företagare till näringen, vi måste öka
            investeringsviljan och slutligen men inte minst är jordbruksföretagen
            den svenska landsbygdens motor.
          </note>
          <note>
            De är motorn inte bara på den svenska landsbygden utan även på
            svensk landsort. Utan bärkraftiga lönsamma lantbruksföretag kommer
            stora delar av svensk landsort att fortsätta att tyna bort på
            sätt som vi har kunnat se de senaste två à tre åren.
          </note>
          <note>
            Jag skall göra en liten utvikning. Under föregående år minskade
            ungefär 210 av landets 289 kommuner sin befolkning. Vi kommer
            att se samma utveckling när år 1998 är till ända. Men om vi ger
            motorn, svensk jordbruksnäring, nytt bränsle eller lastar av lite
            av det särskattetryck som denna motor har, ökar förutsättningarna
            för att många av de kommuner som eljest kommer att ha minskad
            befolkning i stället vänder utvecklingen och ökar till gagn för
            hela vårt land.
          </note>
          <note>
            De flesta svenskar värdesätter det öppna jordbrukslandskapet.
            Men det är få som kanske tänker på att det förutsätter och kräver
            livskraftiga jordbruksföretag. Regeringen och utskottsmajoriteten
            tycker jag i varje fall inte har insett det här sambandet. Jag
            tycker att det är hög tid att ni gör det.
          </note>
          <note>
            Det är i dagarna ungefär ett år sedan Björk presenterade sin
            utredning. Läget var svårt då. Jag påstår att läget ytterligare
            har förvärrats sedan dess. För många lantbruksföretagare har 1998
            inneburit en svår, i vissa fall katastrofal, skördesituation.
          </note>
          <note>
            Priset på griskött har sjunkit ytterligare. Jag har några prisuppgifter
            som rör en svinproducent i Norrland, men jag tar dem ändå. År
            1990 kunde vederbörande ta ut ett snittpris på 18 kr och 14 öre
            per kilo griskött. År 1998, så här långt, är priset nere på 11
            kr och 13 öre. De senaste månadernas noteringar pekar ju på att
            snittpriset kommer att sjunka ytterligare under den del av året
            som vi har kvar. Dagspriset torde ligga någonstans runt 9 kr.
          </note>
          <note>
            Det här medger ju inget utrymme vare sig för ett löneuttag eller
            för att täcka de nödvändiga avskrivningarna, och än mindre för
            att nyinvestera. Vi håller alltså på att flagga ut stora delar
            av svensk livsmedelsproduktion.
          </note>
          <note>
            Det var på samma väg med svensk sjöfart. Men regeringen förmådde
            ju rädda ganska många jobb inom sjöfarten. Detta genom att anpassa
            skatteläget till vad som gäller i konkurrentländerna. Det visar
            att regeringen och riksdagen kan göra någonting om viljan finns.
            Jag hoppas och förutsätter att vi får se den viljan i dag.
          </note>
          <note>
            Regeringen var alltså i det fallet beredd att rädda ungefär 5
            000 jobb i sjöfarten, men hittills har man inte lyft ett enda
            finger för att rädda över 200 000
          </note>
          <note>
            jobb i svensk lantbruksnäring och livsmedelsindustri.
          </note>
          <note>
            Men det handlar inte bara om jobben. Jordbruksministern brukar
            - och det med rätta - tala om hur djur hanteras i många EU-länder.
            Men man kan ju fråga sig om ministern över huvud taget har funderat
            på vad som händer om svensk livsmedelsproduktion slås ut. Då kommer
            vi som konsumenter - och det är vi ju allesammans - att vara hänvisade
            till Belgian
          </note>
          <note>
            Blue och mat som är producerad under villkor som vi under inga
            omständigheter kan acceptera. Med vi menar jag både vi konsumenter,
            Sveriges bönder och den svenska livsmedelsindustrin.
          </note>
          <note>
            Regeringen, jordbruksministern och utskottsmajoriteten tar alltså
            på sig ett väldigt stort ansvar när de inte möjliggör för Sveriges
            bönder och för svensk livsmedelsindustri att producera högkvalitativa
            livsmedel. Enligt min mening finns inte förutsättningar för det
            i dag. I slutändan är det vi konsumenter som drabbas. Vi kan alltså
            bli hänvisade till att köpa mat som är producerad under villkor
            som vi inte kan eller vill acceptera.
          </note>
          <note>
            Men det som gör mig mest upprörd är regeringens dubbelspel. Statsminister
            Göran Persson har vid åtskilliga tillfällen de senaste åren pratat
            om jordbrukets stora betydelse. Jordbruket är en framtidsnäring
            har det hetat. Senast i regeringsförklaringen sade statsministern
            här i kammaren att avfolkningen av svensk landsbygd skall motverkas
            genom god infrastruktur, ett brett och varierat näringsliv och
            ett konkurrenskraftigt jordbruk. Men vad gör då regeringen? Jo,
            intet. Tror regeringen och utskottsmajoriteten att tomt prat förbättrar
            det svenska jordbrukets konkurrensvillkor? Jag tror det inte.
          </note>
          <note>
            Fru talman! Med detta vill jag yrka bifall till reservation 2
            och reservation 3.
          </note>
          <note>
            I detta anförande instämde Sven Bergström och
          </note>
          <note>
            Lennart Daléus (båda c).
          </note>
          <note type="speaker">
            Anf. 13 HARALD NORDLUND (fp):
          </note>
          <note>
            Fru talman! Jordbruket och ledamöterna i Sveriges riksdag visas
            just nu en enorm nonchalans. Här har vi att diskutera situationen
            för en krisbransch, och ansvarig minister finns inte med. Jag
            tycker att detta är anmärkningsvärt.
          </note>
          <note>
            Jordbruket är vår äldsta näringsgren och kultur, speciellt om
            man väljer att översätta ordet kultur med just odling. Jordbruket
            måste också vara en bestående och kvarvarande näringsgren. Det
            måste, om man nu kan uttrycka sig så, också vara den sista. Livsmedelsproduktionen
            kan knappast avvecklas, fusioneras eller flyttas utomlands. Detta
            säger jag för att trotsa dem som vill svartmåla det svenska jordbrukets
            framtid.
          </note>
          <note>
            EU-anslutningen, importen och konkurrensen utifrån har förändrat
            jordbrukets villkor, men jag tror att förändringarna kan leda
            till positiva effekter och vinster för näringen.
          </note>
          <note>
            Ett steg på den vägen är att vi mer och konsekvent använder oss
            av utbildning och forskning. Därför är det glädjande att en utredning
            nu har föreslagit inrättandet av ett jordbruksekonomiskt utredningsinstitut.
          </note>
          <note>
            Det är viktigt att det institutet förläggs till en miljö som
            har nära och omedelbar kontakt med forskare och har tillgång till
            de senaste forskningsresultaten.
          </note>
          <note>
            Institutets lokalisering måste ske ur en effektivitetsaspekt
            mer än något annat, och då menar jag att
          </note>
          <note>
            Ultuna i Uppsala måste bli det självklara valet.
          </note>
          <note>
            Jag menar att den internationellt erkända forskning och utbildning
            som bedrivs inom SLU, Sveriges lantbruksuniversitet, är den svenska
            jordbruksnäringens spjutspets - en spjutspets som kan slipas ytterligare
            för att stärka konkurrenskraften.
          </note>
          <note>
            Det finns ytterligare vinster att hämta hem genom de synergieffekter
            som finns mellan jord och skog och mellan veterinärmedicin och
            djurhållning. Den främsta synergieffekten finns nu inom miljöområdet,
            men jag tror att den ekonomiska effekten finns och kan utvecklas.
            Miljömedvetenheten tenderar att bli ekonomiskt lönsam på snart
            sagt alla samhällsområden. Jag vill påstå att allt som inte leder
            mot en ekologiskt hållbar samhällsutveckling kommer att visa sig
            mycket oekonomiskt och olönsamt.
          </note>
          <note>
            Kunskap och medvetenhet om det här förhållandet måste förankras
            såväl i producent- som i konsumentleden och, inte minst viktigt,
            både här hos oss på hemmaplan och i övriga EU-länder. Här kan
            vi ha eller skaffa oss ett försprång.
          </note>
          <note>
            Den ekonomiska situationen vid vår veterinärmedicinska högskola
            är inte bra. Vid ett av de nästan årligen återkommande s.k. öppet
            hus, då studenter och lärare förevisar sin utbildning och forskning
            för en intresserad allmänhet, ställde en gång en åhörare en fråga
            om vad som skiljer humanmedicin från veterinärmedicin. Efter en
            stund av eftertanke svarade en yngre forskare med ett enda ord:
            Nödslakten!
          </note>
          <note>
            Det här svaret gäller inte längre. Ingen skulle acceptera en
            nästan enbart teoretiskt utbildad läkare.
          </note>
          <note>
            Studenterna måste också få en praktisk, klinisk och handfast
            utbildning som måste få kosta pengar. Dessa pengar måste staten
            skjuta till.
          </note>
          <note>
            Att en enskild högskola, myndighet eller vad det nu kan vara
            tvingas att bevilja sig själv rätten till ett budgetöverskridande
            är djupt otillfredsställande. De medicinska fakulteterna får utöver
            landstingens anslag betydande statliga medel. Vi kan inte rusta
            ned den veterinärmedicinska utbildningen. Den har betydelse för
            jordbruksnäringens konkurrenskraft och den möter de ökade risker
            de öppnade gränserna utgör för all djurhantering.
          </note>
          <note>
            Den är ett uttryck för vår respekt för naturen och för det liv
            också djuren är delaktiga i och en del av.
          </note>
          <note>
            Jag skulle vilja säga att en välfungerande veterinärmedicin är
            en del av djurens rättigheter.
          </note>
          <note>
            Fru talman! En "framtidsnäring", "världsledande vad gäller kvalitet,
            djurskydd och miljöhänsyn" och
          </note>
          <note>
            "villkor som är likvärdiga med andra näringars" - det här är
            citat ur regeringsförklaringarna 1996, 1997 och
          </note>
          <note>
            1998. Och jag tror att de flesta av oss är beredda att ställa
            oss bakom formuleringarna. Men vilka slutsatser drar partierna
            av detta?
          </note>
          <note>
            Jordbruksutskottets majoritet drar tydligen inga slutsatser alls,
            för man föreslår ju ingenting. Det minsta man kunde göra vore
            ju annars att konstatera att näringen behöver mer pengar, t.ex.
            i form av skattelättnader.
          </note>
          <note>
            Folkpartiet har i sitt budgetförslag inte mer pengar till jordbruket
            än majoritetspartierna. Men vår uppfattning är att vi måste reagera
            innan skadorna blir oreparabla. Det kan komma att handla om förändringar
            av skatter på t.ex. el och olja.
          </note>
          <note>
            Det som oroar mig och Folkpartiet är att Socialdemokraterna tillsammans
            med v och mp inte är mer bekymrade över att svensk småföretagsamhet,
            inklusive jordbruket, har problem. Vid en internationell jämförelse
            är det lätt att konstatera att svenskt näringsliv i mycket hög
            grad är uppbyggt kring och av storföretag, som nu dessutom fusionerar
            och flyttar ut. Våra grannar danskarna har en helt annorlunda
            struktur med mycket småföretagande. Det här har skapat ett företagsklimat
            och ekonomiska förhållanden som tveklöst gynnar jordbruksnäringen.
            Förbättrade villkor för småföretag ger omedelbara effekter för
            t.ex. familjejordbruk.
          </note>
          <note>
            Jordbrukspolitiken måste bedrivas så att förutsättningar skapas
            för att jordbrukaren, som vilken annan företagare som helst, ges
            möjlighet och frihet att på likvärdiga villkor konkurrera med
            sina produkter på en konkurrensutsatt marknad. Därför måste både
          </note>
          <note>
            Sveriges och EU:s politiker samverka för att underlätta små-
            och nyföretagande som kan växa också på landsbygden.
          </note>
          <note>
            Slutligen, fru talman, tror jag att man inom svenskt jordbruk
            också måste bli bättre på att marknadsföra sig själv och sina
            produkter, inte minst utomlands. För något år sedan skämtades
            det om att falukorv skulle börja säljas i Tyskland under benämningen
            "polarpaté". Den innehöll nämligen för lite kött för att få kallas
            korv i Tyskland. Jag vet inte om det är sant, men det intressanta
            är att ett sådant skämt uppstår och varför det uppstår. Har vi
            dåligt förtroende för våra produkter och vår förmåga? Är det bara
            en tillfällighet att den svenska turisten i Grekland köper grekisk
            fetaost som är made in Denmark? Det kan väl inte bara bero på
            den i London bosatte grekiske exkungens danskfödda hustru?
          </note>
          <note>
            Fru talman! Jag vill slutligen yrka bifall till reservation 2.
          </note>
          <note>
            I detta anförande instämde Lennart Kollmats (fp).
          </note>
          <note type="speaker">
            Anf. 14 GUDRUN LINDVALL (mp):
          </note>
          <note>
            Fru talman! Jag vill börja med att yrka bifall till
          </note>
          <note>
            Miljöpartiets reservation 1 i betänkandet.
          </note>
          <note>
            Vi skall debattera utgiftsområde 23, Jord- och skogsbruk. När
            man hör talare här får man en känsla av att det bara handlar om
            jordbruk. Men det finns även annat i betänkandet. Jag skall naturligtvis
            också tala en del om jordbruket. Men jag tänkte börja med det
            andra.
          </note>
          <note>
            Inom utgiftsområde 23 finns också en post där man avsätter pengar
            till nyckelbiotoper i skogen. Vi skall alltså se till att vi klarar
            de allra finaste områdena i skogen, där det finns en biologisk
            mångfald som är alldeles särdeles fin.
          </note>
          <note>
            De här områdena kan variera i storlek. Det finns ett antal i
            Sverige. De är ganska många faktiskt, ungefär 600 stycken. Vi
            vet också att man hela tiden hittar nya nyckelbiotoper.
          </note>
          <note>
            Problemet är att än så länge har det varit mycket ont om pengar
            för att skydda nyckelbiotoper. Det innebär alltså att vi i Sverige
            inte ens har klarat av att skydda de allra finaste områdena i
            skogen. Lyckligtvis har anslaget i den här budgeten för att skydda
            nyckelbiotoper förstärkts med 15 miljoner.
          </note>
          <note>
            Behöver jag säga att det beror på att Miljöpartiet har varit
            med om att resonera fram budgeten på vissa punkter? Miljöpartiet
            har alltså genom alla år hårt drivit att man skall få pengar för
            att spara skog. När vi skall diskutera utgiftsområde 20 om några
            timmar kommer vi att se att även där finns det förstärkningar.
          </note>
          <note>
            Men här finns det alltså förstärkningar för att klara nyckelbiotoper.
            På tre år kommer anslaget att ungefär fördubblas mot i dag. Vi
            förstärker nämligen också år 2000 och 2001. Och det är bra. Då
            kan Sverige börja leva upp till att vi skall spara biologisk mångfald
            i skogen, någonting som Sverige har skrivit under på i internationella
            avtal.
          </note>
          <note>
            Det finns också pengar för att förebygga viltskador under utgiftsområdet.
            Det är också någonting som vi har debatterat mycket och där Miljöpartiet
            har drivit på. Miljöpartiet anser nämligen att om vi skall ha
            t.ex. rovdjur i Sverige, om vi skall kunna ha tranor, gäss osv.
            - djur som faktiskt kan påverka jordbruket negativt genom skador
            - måste alla vi som lever i landet se till att vi bekostar de
            ekonomiska förlusterna, som somliga som bor där djuren finns drabbas
            av.
          </note>
          <note>
            Även här förstärks anslaget. Det förstärks med
          </note>
          <note>
            4 ½ miljon och uppgår nu till 18 miljoner, vilket är mycket bra.
            Det behövs för att vi skall kunna ha kvar det som är den biologiska
            mångfalden. Många av de här arterna är i avtagande och det finns
            också sådana som är rödlistade.
          </note>
          <note>
            Från Miljöpartiets sida tycker vi också att det är mycket bra
            att vi nu får en djurskyddsprofessur till.
          </note>
          <note>
            Det är bra att djurskyddet har en hög status i landet.
          </note>
          <note>
            Det finns mycket att göra här. Det sänds program på
          </note>
          <note>
            TV som gör människor mycket upprörda och som visar att det finns
            en hel del kvar att göra i Sverige, även om det ser sämre ut i
            andra länder.
          </note>
          <note>
            Det finns fortfarande en del djur i bur, t.ex. mink och räv,
            men också höns i lantbruket. Det finns många djur som aldrig kommer
            ut, t.ex. grisar. Det finns fortfarande kor som står uppbundna
            året runt och som inte någonsin kommer från fjättret runt halsen.
            De står på dispens, men de står likväl uppbundna året runt, framför
            allt i Norrland.
          </note>
          <note>
            Det här är saker som visar att det fortfarande behövs ett aktivt
            djurskyddsarbete, även inom lantbruket i Sverige. Det finns saker
            och ting som måste förbättras även i Sverige. Man kan inte slå
            sig för bröstet bara för att det finns andra länder som är sämre.
          </note>
          <note>
            Det finns också anslag för rovdjursrivna renar.
          </note>
          <note>
            Här fick vi för några år sedan ett nytt ersättningssystem, en
            fråga som Miljöpartiet har drivit mycket hårt.
          </note>
          <note>
            Tidigare fick man ersättning efter antalet hittade öron.
          </note>
          <note>
            Nu skall man få ersättning efter antalet rovdjur som finns i
            markerna.
          </note>
          <note>
            Det här är ett nytt bra sätt att ge ersättning. Det visar att
            det handlar om att vi skall se till att det finns utrymme för
            att ha kvar rovdjuren. Att hitta öron på en liten död renkalv
            visade sig i undersökningar vara totalt omöjligt eftersom vissa
            rovdjur, t.ex. djärven, gräver ned sitt byte. Man hittade inte
            ens kalvar som var märkta med radiosändare förrän man grävde fram
            dem.
          </note>
          <note>
            Problemet med det nya ersättningssystemet har varit att för lite
            pengar har anslagits. Tittar vi på förekomsten av rovdjur kan
            vi se att antalet rovdjur innebär ersättning för ett visst antal
            renar. Men ersättningen har inte alls varit så hög som man anförde
            i det förslag som antogs. Nu förstärks också det här anslaget
            med 5 miljoner och är uppe i 35 miljoner.
          </note>
          <note>
            Det visar att vi är på väg åt rätt håll. Miljöpartiet anser dock
            att vi måste diskutera det här ytterligare.
          </note>
          <note>
            Vi måste få en anslagsnivå som de renägande samerna och samebyarna
            kan godta, så att vi får en riktig acceptans för rovdjuren. Det
            är annars risk för att vi inte får det i renbeteslandet. Det innebär
            ett akut hot mot t.ex. järven, som fortfarande finns bara i renbeteslandet.
            Det är en art som vi har ett mycket litet antal av.
          </note>
          <note>
            Det finns också ett anslag för fiskevård. Detta anslag har vi
            diskuterat mycket genom åren. Man kan med hänsyn till behovet
            säga att det behöver ökas.
          </note>
          <note>
            Miljöpartiet har mycket hårt drivit att vi skall värna den vilda
            laxen. Det finns ett förslag som på sikt skulle kunna leda till
            att den vilda laxen värnas. Man föreslår att fettfenan, den lilla
            fenan längst bak på ryggen, skall klippas på de odlade laxar som
            släpps ut i Sverige. Då skulle man kunna känna igen de här laxarna
            och fiska efter dem i stället för efter den vilda laxen.
          </note>
          <note>
            Det här är bra, men det kostar pengar. Regeringens förslag innebär
            att det här skall tas från fiskevårdsanslaget. Vi menar från Miljöpartiets
            sida att det måste finnas andra sätt att finansiera det här. Vi
            är glada över att det finns en skrivning i betänkandet som innebär
            att utskottet förutsätter att regeringen försöker hitta andra
            finansiärer. Annars finns det risk för att viktiga fiskevårdsinsatser
            inte kan komma till stånd på grund av för lite medel.
          </note>
          <note>
            Vi gör i Miljöpartiets reservation en annan fördelning av anslaget
            än vad regeringen gör. Vi vill förstärka anslaget för miljöförbättrande
            åtgärder i framför allt ekologiskt lantbruk. Vi vill förstärka
            medlen till marknadsstödjande åtgärder. Vi anser att om man i
            Sverige menar allvar med att stödja det ekologiska lantbruket,
            måste man också ge detta lantbruk förutsättningar och möjligheter
            att marknadsföra sig på ett bra sätt.
          </note>
          <note>
            Vi vill också öka anslagen till försöks- och utvecklingsverksamheten
            inom det ekologiska lantbruket. Det är fråga om en forskning som
            i dag ofta bedrivs på gårdsnivå. Det har funnits mycket små möjligheter
            att få ekonomisk hjälp till det utvecklingsarbetet. Vi förstärker
            det här anslaget med 10 miljoner.
          </note>
          <note>
            Vi önskar också ett nytt forskningscentrum för ekologisk och
            framför allt biodynamisk odling, förlagt till Järna. Vi har utvecklat
            detta i en motion. Jag vet att den förra jordbruksministern diskuterade
            detta mycket med berörda företrädare och att det då fanns ett
            stort intresse för det.
          </note>
          <note>
            För att få till stånd ett sådant här forskningscentrum i Järna
            behövs det ett initialt stöd från staten, och vi vill från Miljöpartiet
            att det avsätts pengar till det.
          </note>
          <note>
            Vi är glada att jordbruksutskottet har bestämt sig för att åka
            till Järna och titta på denna verksamhet, som är mycket intressant.
            Där finns marker utefter Östersjökusten som det har bedrivits
            biodynamisk odling på under mycket lång tid. Vi kan här jämföra
            t.ex.
          </note>
          <note>
            utläckage med det som förekommer på ställen där jordbruket bedrivs
            konventionellt. Stora värden skulle kunna förmeras genom att vi
            fick ett ekologiskt forskningscentrum just i Järna.
          </note>
          <note>
            Det har från den här talarstolen hävdats att det svenska jordbruket
            befinner sig i kris. Det intressanta är att vi får höra detta
            varje år. Det är egentligen ungefär samma diskussion som vi har
            fört. Anslagsökningarna har uppgått till ungefär 700 miljoner
            varje år.
          </note>
          <note>
            I det budgetförslag som nu föreligger finns det för första gången
            på länge inte någon anslagsförstärkning till jordbruket om ca
            600-700 miljoner. Inför budgetåret 1996/97 fick vi höra att det
            som skulle ge en framtidstro för lantbruket var om det äntligen
            skulle komma ett vallstöd, och det kom. Miljöpartiet ställde sig
            bakom detta, och det uppgick till 600 miljoner.
          </note>
          <note>
            Inför 1998 års budget fick vi höra att det skulle finnas en framtidstro
            i jordbruket, om man äntligen fullt ut kunde börja utnyttja miljöstödet
            om 2,8 miljarder, som Sverige hade förhandlat sig fram till. Det
            kom också 700 nya miljoner. Även för 1996 kom det
          </note>
          <note>
            700 nya miljoner.
          </note>
          <note>
            Det sägs alla gånger att om bara det här kommer, ökar framtidstron.
            Det tycks vara så att det skall komma ungefär 700 nya miljoner
            till lantbruket varje år. Den här gången sker inte det. I det
            förslag till ramar som Socialdemokraterna lagt fram, förmodligen
            tillsammans med Centern, finns inte det.
          </note>
          <note>
            I förhandlingarna mellan s, v och mp diskuterades inte skatterna.
            Vi accepterade att den frågan fördes till en särskild grupp, som
            skall gå igenom skatterna totalt. Därför finns inte heller någon
            lindring av det som kallas för Björkska utredningen. Det fanns
            helt enkelt inte några förslag, och det fanns inte heller tid
            att gå igenom skattefrågorna rejält. Vi ansåg att det var acceptabelt
            att det fick ta sin tid. Det finns nu en grupp som skall se över
            skatterna.
          </note>
          <note>
            Vi från Miljöpartiet har en annorlunda syn på skatter och menar
            allvar med miljöpolitiken. Det är känt att vi vill ha skatter
            som gynnar det som är långsiktigt ekologiskt hållbart, och jag
            har här pratat om det flera gånger. För Miljöpartiet är det alldeles
            självklart att vi skall ha miljöskatter på handelsgödsel och bekämpningsmedel
            helt enkelt därför att vi skall minska användningen.
          </note>
          <note>
            Det intressanta i svensk jordbruksnäring i dag är att vi genom
            åren har fått höra att den ekologiska odlingen kommer i takt med
            marknadens tillväxt. I
          </note>
          <note>
            dag finns marknaden, men de svenska producenterna ställer inte
            om. Detta är naturligtvis ett stort problem.
          </note>
          <note>
            Det börjar nu importeras ekologiska livsmedel.
          </note>
          <note>
            LRF-basen säger själv att 60 grisproducenter skulle kunna ställa
            om direkt till ekologisk svinproduktion. Marknaden finns här,
            men producenterna kommer inte fram. Jag anser att detta är förvånande
            och mycket oroande. Det finns en stor risk för att den här marknaden
            tas om hand av andra.
          </note>
          <note>
            Miljöpartiet har varit kritiskt till utformningen av miljöstöden,
            framför allt det senaste, REKO-stödet.
          </note>
          <note>
            Vi anser att det inte gynnar dem som behöver gynnas, nämligen
            små och medelstora bönder i skogs- och mellanbygder, som ofta
            har djur. Vi menar att det miljöstödet, som uppgår till ungefär
            700 miljoner, ensidigt skulle gynna spannmålsbönderna. Vi kan
            se att det stödet inte har sökts så som man hade hoppats.
          </note>
          <note>
            Det är för oss självklart att Sverige på bästa möjliga sätt skall
            utnyttja de bidrag som vi har framförhandlat.
          </note>
          <note>
            När man diskuterar skatter skall man veta att det finns mer pengar
            att hämta genom att utnyttja stöden maximalt än vad de skattelindringar
            som föreslås i
          </note>
          <note>
            Björks utredning skulle ge. De pengar som nu inte tas ut från
            EU gäller arealstöd, djurbidrag och framför allt miljöstöd. Jag
            skulle verkligen önska att de svenska bönderna började fundera
            på hur vi skall hämta hem de bidrag som anslås i budgeten.
          </note>
          <note>
            Det finns mycket som är oroande i det svenska lantbruket, men
            vi måste naturligtvis komma fram till stödformer som gynnar dem
            som behöver gynnas. Jag håller med Jonas Ringqvist om att de förslag
            till skattelindringar som man nu har gynnar dem som redan har
            gynnats rejält, nämligen de stora spannmålsbönderna på slätten.
          </note>
          <note>
            Det stämmer inte att, som vi har fått höra här, bidrag till dem
            skulle minska foderpriserna. Precis den diskussionen hade vi när
            arealbidragen kom. Arealbidragen skulle göra att fodret blev billigt,
            men så har det inte blivit. Ett av problemen är att stöd till
            spannmålsbönderna inte märks i plånboken hos dem som har djur.
          </note>
          <note>
            Det finns mycket att diskutera när det gäller jordbruket, och
            årets ord är "utflaggning". Samtidigt kan vi läsa i en del press
            att det finns en viss framtidstro hos många bönder. Det investeras
            faktiskt ganska mycket. Det har efter EU-inträdet investerats
            rejält i svenskt lantbruk, och det är mycket positivt. Det är
            här fråga om en strukturrationalisering, inte bara en nedläggning.
            En del av den strukturrationaliseringen har kanske varit nödvändig.
            Vi är dock från Miljöpartiets sida inte speciellt positiva till
            den. Vi anser att de små familjejordbruken och de små jordbruken
            i skogs- och mellanbygderna måste få ett stöd, så att de kan finnas
            kvar. Vi har dock svårt att se att de skattelindringar som nu
            föreslås skulle gynna just de grupperna.
          </note>
          <note>
            Vi välkomnar därför Vänsterpartiets initiativ att man sätter
            sig ned och förutsättningslöst går igenom hur man skall utforma
            ett stöd som gynnar dem som i dag har problem. Det är alldeles
            nödvändigt att de små och medelstora jordbruk som har djur får
            en typ av förstärkning. Vi tycker därför att förslaget i EU:s
          </note>
          <note>
            Agenda 2000 att stöd skall ges till mjölkproduktionen i form
            av djurbidrag är intressant, och vi har ställt oss positiva till
            det. Vi får se vad det blir av Agenda
          </note>
          <note>
            2000. Det verkar tyvärr knappt bli en tumme.
          </note>
          <note>
            Det är för Miljöpartiet självklart att jordbrukspolitiken och
            miljöpolitiken i ett parti måste hänga ihop.
          </note>
          <note>
            Man kan inte å ena sidan tala om klimatförändringarna, å andra
            sidan vilja ta bort miljöskatter på fossilt bränsle. Det fungerar
            inte så - det måste finnas en helhet.
          </note>
          <note type="speaker">
            Anf. 15 DAN ERICSSON (kd) replik:
          </note>
          <note>
            Fru talman! Gudrun Lindvall inledde med att säga att det verkar
            som om debatten bara handlar om jordbruk. Fru talman! Det är faktiskt
            inte "bara". Det handlar faktiskt om vårt lands livsmedelsförsörjning,
            om landsbygdens möjligheter att överleva och utvecklas och om
            270 000 jobb inom den här sektorn.
          </note>
          <note>
            Om vi nu faktiskt har koncentrerat oss på jordbruksfrågorna,
            är det alltså inte så lite.
          </note>
          <note>
            Vi kan faktiskt vara överens med Miljöpartiet i en och annan
            fråga, t.ex. vad gäller fettfenklippning, som vi lyckats komma
            fram ett stycke på vägen med.
          </note>
          <note>
            Men huvudfrågan i dag är varför också Miljöpartiet står bakom
            en politik som just inbjuder till utflaggning av svenskt jordbruk
            och därmed till utflaggning av livsmedel som är producerade på
            ett miljömässigt och djurhållningsmässigt bättre sätt än omvärldens,
            samtidigt som vi får in importlivsmedel i stället.
          </note>
          <note>
            Vad är det för miljöpolitik? Jag förstår faktiskt inte logiken
            i en sådan politik.
          </note>
          <note>
            Gudrun Lindvall säger att det verkar vara kris varje år inom
            jordbruksnäringen. Jag tror faktiskt inte att Gudrun Lindvall
            har lyssnat riktigt vid de uppvaktningar och informationer som
            vi har fått, från både näringen och från enskilda lantbrukare,
            om att just detta år icke går att jämföra med något tidigare i
            modern tid, höll jag på att säga. Det är alltså sammantaget ett
            antal problemområden som slår igenom nu. Jag beklagar att Gudrun
            Lindvall inte vill ta till sig att detta faktiskt drabbar enskilda
            människor och enskilda företagare oerhört hårt i dag.
          </note>
          <note>
            Man kan inte fylla ut de här möjligheterna och ramarna som vi
            har via EU om man rycker undan förutsättningarna för detta genom
            att företagarna inte kan konkurrera med sina livsmedel. Det finns
            ingen möjlighet att ta ut allting om man liksom rycker undan mattan
            ifrån början. Och det är det Gudrun Lindvall gör när hon inte
            vill skapa rättvisa villkor.
          </note>
          <note>
            Till sist hörde jag ändå något positivt. Det skulle ges stöd
            nu, så att det kan finnas kvar jordbruk i skogs- och mellanbygd.
            Det var intressant. På vilket sätt? Det finns möjlighet nu. Vi
            har lagt fram sådana förslag i den här budgeten.
          </note>
          <note type="speaker">
            Anf. 16 GUDRUN LINDVALL (mp) replik:
          </note>
          <note>
            Fru talman! Vi från Miljöpartiet driver faktiskt ingen ny politik
            nu, utan det är precis samma som vi har drivit hela tiden. Vi
            hade gärna sett att det REKO-
          </note>
          <note>
            stöd som kom förra året hade utformats på ett sådant sätt att
            det hade stött just de grupper av bönder som i dag har problem,
            nämligen djurägare i skogs- och mellanbygder. Vi menar att det
            fanns en chans här att göra ett miljöstöd som skulle stödja de
            grupper som hade och har problem. Det fick vi inte gehör för,
            Dan
          </note>
          <note>
            Ericsson, inte från kd heller. Kristdemokraterna ansåg att REKO-stödet
            så som det då utformades var bra.
          </note>
          <note>
            Det har visat sig dels att det har gått till spannmålsbönder,
            dels att det inte alls har sökts i den omfattning som det finns
            pengar för. Det var inte bra, helt enkelt. Där hade vi en chans
            som riksdagen inte tog att utforma ett stöd som gick till små
            och medelstora gårdar med djurhållning, och det anförde vi då.
          </note>
          <note>
            Det finns naturligtvis mycket att säga om lantbruket, och naturligtvis
            är det så att alla problem inte löses av politiker allena. Det
            brukar man höra även från kd, och jag håller med om det. Jag oroas
            också t.ex. när man ser att alla bönder i EU gör samma sak.
          </note>
          <note>
            För några år sedan satsade man på grisproduktion. I
          </note>
          <note>
            Sverige skulle vi ha en miljon fler grisar. Och helt plötsligt
            står alla länder med ett överskott. Det är naturligtvis ett problem,
            Dan Ericsson, men det kan knappast vara ett problem som vi politiker
            skall lösa.
          </note>
          <note>
            Att lyfta ut det här överskottet till Ryssland t.ex.
          </note>
          <note>
            innebär naturligtvis att man gör det omöjligt för bönderna i
            de länderna - Baltikum har drabbats av det problemet tidigare
            på mejerisidan - att producera. I
          </note>
          <note>
            de länderna kan man i dag inte producera till de priser som den
            exportsubventionerade maten från EU säljs till. När det gäller
            det här problemet tycker vi från
          </note>
          <note>
            Miljöpartiets sida att vi inte kan försvåra jordbruket i andra
            länder på det sättet.
          </note>
          <note>
            Dessutom, Dan Ericsson, menar jag att om man tittar på den samlade
            kostnaden för de skatter som man vill sänka är den faktiskt mindre
            än den summa pengar som inte tas ut, fast pengarna är anslagna.
            När det finns arealstöd, djurbidrag och miljöstöd som övergår
            den summan måste man naturligtvis titta på vari problemet egentligen
            ligger i dag.
          </note>
          <note type="speaker">
            Anf. 17 DAN ERICSSON (kd) replik:
          </note>
          <note>
            Fru talman! Nu säger Gudrun Lindvall igen att man inte tar ut
            de anslag som är möjliga att ta ut. Ja, men det är ju det jag
            har försökt förklara: Detta beror ju på att man inte får möjlighet
            att verka på lika konkurrensvillkor. Det är ju det som är huvudproblemet
            i dag, och det är därför vi har den här debatten och fokus är
            på den frågan. Om man är bakbunden eller om man har ryggsäckar
            som tynger ned, ja, hur skall man kunna verka i en produktion
            och i ett företagande och se till att använda de möjligheter som
            finns i form av ersättningar från EU? Ja, det fungerar inte om
            vi inte har de grundläggande villkoren för företagandet - just
            rättvisa villkor.
          </note>
          <note>
            Gudrun Lindvall är mig fortfarande svaret skyldig på frågan:
            Vad är det för miljöpolitik att vi avvecklar svensk livsmedelsproduktion
            som är miljömässigt bra och djurhållningsmässigt bra och ersätter
            den med importlivsmedel som vi vet många gånger är producerade
            på ett miljömässigt och djurhållningsmässigt sämre sätt? Vad är
            det för miljöpolitik, Gudrun Lindvall? Och den ideologiska frågan:
            Varför skall vi avhända oss åkermark inför framtiden? För det
            är det som händer när lantbruksföretagen försvinner.
          </note>
          <note>
            När det gäller stödet till skogs- och mellanbygder tycker jag
            ändå att det är positivt att Gudrun Lindvall lyfter fram det.
            Det finns nu en ny chans. Det finns med i våra motionsförslag.
            Jag hoppas att också Gudrun Lindvall, precis som tidigare Vänsterpartiet,
            ändå försöker ta till sig problematiken och föra en konstruktiv
            diskussion med regeringen. Jag har sett i
          </note>
          <note>
            Dagens Nyheter i dag att ni har för avsikt att fortsätta regera
            tillsammans. Jag hoppas då att jordbrukspolitiken skall vara ett
            område där Gudrun Lindvall också försöker hjälpa till så att jordbruket
            får de här rättvisa konkurrensvillkoren.
          </note>
          <note type="speaker">
            Anf. 18 GUDRUN LINDVALL (mp) replik:
          </note>
          <note>
            Fru talman! Det är paradoxalt, men det måste ändå betonas: Det
            odlas mer i Sverige i dag än det gjorde för några år sedan. Vi
            har en större produktion av mjölk än för några år sedan. Vi har
            mera slaktsvin än för några år sedan. Vi har alltså en produktion
            som gör att det inte alls ser ut som att vi flaggar ut det svenska
            lantbruket.
          </note>
          <note>
            Fru talman! Jag måste säga att jag tror att det hos många bönder
            - vilket man också kan läsa i t.ex.
          </note>
          <note>
            tidskrifter som Land Lantbruk och Husdjur - finns en stor tro
            på framtiden. Man inser att här finns det möjligheter. Det är
            ändå så, och så är det i alla EU-länder, att man köper helst mat
            från det egna landet. Och jag hoppas, Dan Ericsson, att LRF slutar
            importera utländskt kött och i stället verkligen satsar på det
            inhemska, på sina egna ägares produkter, och att man börjar marknadsföra
            dem på ett mycket bättre sätt, för där saknas det mycket i dag.
          </note>
          <note>
            Jag har mycket svårt att förstå, fru talman, hur man kan föra
            en politik på miljösidan och en annan på jordbrukssidan. Det blir
            naturligtvis inte trovärdigt, Dan Ericsson, att å ena sidan hävda
            att vi skall minska koldioxidutsläppen därför att de påverkar
            klimatet och å andra sidan vilja ta bort skatter på fossila bränslen.
            Det hänger inte ihop. Det blir inte trovärdigt. Man måste få miljöpolitiken
            att hänga ihop med jordbrukspolitiken, och kd har uppenbara problem
            med det.
          </note>
          <note>
            Vi menar från Miljöpartiets sida att naturligtvis måste det svenska
            jordbruket ha bra förutsättningar, men det finns en risk i att
            säga att man skall ha likvärdiga villkor. Vi menar från Miljöpartiets
            sida att det är fullt rimligt och absolut nödvändigt att det svenska
            jordbruket har ett miljöstöd som är 2 ½ miljard mer än det man
            har i Danmark. Vi skall också ha i minnet att den svenska lantbrukaren
            är den lantbrukare i EU som har det lägsta elpriset. Det som diskuteras
            i debatten är elskatten, men elpriset är alltså lägre i Sverige
            än i något annat land. Jag tycker också att man måste ha klart
            för sig att börjar man ta bort dieselskatten för lantbruket, ja,
            då kommer naturligtvis alla andra som betalar dieselskatt, åkare
            t.ex., att vilja ha bort dieselskatten på sin diesel. Det gör
            4 ½
          </note>
          <note>
            miljard totalt i statsbudgeten. Och att det skulle få negativ
            inverkan på miljön, ja, det, Dan Ericsson, är fullkomligt klart.
          </note>
          <note>
            Från Miljöpartiets sida anser vi att miljöpolitiken också måste
            hänga ihop med jordbrukspolitiken.
          </note>
          <note>
            Därför har vi andra skatteförslag. Vi vill skatteväxla.
          </note>
          <note>
            Vi vill ha miljöskatter kvar och vi vill höja dem eftersom de
            är ett ekonomiskt styrmedel. Vi vill sänka skatten på arbete i
            stället. Vi har en politik som hänger ihop, där jordbruket inte
            är någonting som inte finns tillsammans med miljöpolitiken.
          </note>
          <note type="speaker">
            Anf. 19 ESKIL ERLANDSSON (c) replik:
          </note>
          <note>
            Fru talman! Miljöpartiet utgör ju i dag en del av statsministerns
            regeringsunderlag. Det innebär att
          </note>
          <note>
            Miljöpartiet måste stå bakom väsentliga delar i den nyligen avgivna
            regeringsförklaringen.
          </note>
          <note>
            En för mig, och jag hoppas för Gudrun Lindvall och Miljöpartiet,
            väsentlig del i denna regeringsförklaring är att: "Avfolkningen
            av landsbygden skall motverkas genom god infrastruktur, ett brett
            och varierat näringsliv och ett konkurrenskraftigt jordbruk."
          </note>
          <note>
            Då är min enkla fråga till Gudrun Lindvall, och jag skulle vilja
            ha ett ja eller ett nej som svar: Är det
          </note>
          <note>
            Gudrun Lindvall och Miljöpartiet som har stoppat regeringen i
            dess ambitioner att leva upp till sin egen regeringsförklaring?
            Eller, om svaret är nej, kan inte
          </note>
          <note>
            Gudrun Lindvall tala om för mig vem eller vilket parti det är
            som har stoppat regeringen i dess ambitioner att leva upp till
            sin egen regeringsförklaring?
          </note>
          <note type="speaker">
            Anf. 20 GUDRUN LINDVALL (mp) replik:
          </note>
          <note>
            Fru talman! Svaret är nej. Vi har inte stoppat regeringen från
            att leva upp till sina ambitioner, och vi anser att de finns.
          </note>
          <note>
            Om Eskil Erlandsson menar skatterna, för jag förmodar att det
            är det som det här handlar om, kan jag säga att det inte fanns
            några sådana förslag från
          </note>
          <note>
            Socialdemokraterna i det förslag som kom. Vi har heller inte
            diskuterat skatter. Den frågan behandlas dessutom inte i jordbruksutskottet.
            Hur diskussionen gick när skatteutskottet debatterade förmodar
            jag att
          </note>
          <note>
            Eskil Erlandsson vet.
          </note>
          <note>
            Men s, v och mp har alltså inte diskuterat skatter annat än mycket
            marginellt, och över huvud taget inte energiskatter. De förslagen
            fanns inte. Vi har alltså inte på något sätt stoppat Björkska
            utredningen, om det är det Eskil Erlandsson menar.
          </note>
          <note>
            Det är helt självklart att vi från Miljöpartiets sida vill ha
            kvar det svenska jordbruket. Vi önskar att varenda kvadratmeter
            som odlas i dag odlas i fortsättningen också. Men för den sakens
            skull, Eskil Erlandsson, måste man inte tro att dagens lantbruk
            är den sista dagen för utvecklingen. Naturligtvis anser vi att
            det svenska lantbruket måste utvecklas. Det måste självklart läggas
            om till en ekologisk, långsiktigt hållbar produktion, framför
            allt därför att det finns en marknad för sådana produkter, en
            marknad som är beredd att betala ett merpris. Där kan vi i dag
            se att det saknas produkter på den svenska marknaden. De börjar
            importeras.
          </note>
          <note>
            Jag hoppas också att det svenska lantbruket börjar producera
            sådant som det är brist på. Vi är i dag självförsörjande på får
            bara till 50 %. De importeras från
          </note>
          <note>
            Nya Zeeland. Det transporteras alltså får över halva jordklotet,
            så långt bort ifrån som man kan komma.
          </note>
          <note>
            De rosmarinmarinerade lammstekarna kom förra året och finns i
            handeln i år också. De säljs mycket till jul.
          </note>
          <note>
            Här finns det alltså en nisch för svenskt lantbruk, som jag hoppas
            att svenskt lantbruk ser till att ta i anspråk.
          </note>
          <note>
            Det finns många möjligheter till utveckling för svenskt lantbruk.
            Det finns också många lantbrukare som i dag höjer värdet på sina
            produkter genom att se till att ta sig förbi de led som kanske
            tar mycket av de
          </note>
          <note>
            11 miljarderna, nämligen de egna organisationerna, och säljer
            direkt till konsumenterna. Vi kunde läsa i
          </note>
          <note>
            Land Lantbruk att en lantbrukare som sålde direkt till konsument
            därmed höjde värdet på sitt kött med
          </note>
          <note>
            35 %.
          </note>
          <note>
            Naturligtvis måste man tänka om och tänka nytt.
          </note>
          <note>
            Det är min bestämda uppfattning att det finns stora möjligheter
            för svenskt lantbruk.
          </note>
          <note type="speaker">
            Anf. 21 ESKIL ERLANDSSON (c) replik:
          </note>
          <note>
            Fru talman! Gudrun Lindvall använde många ord för att svara på
            en enkel fråga. När nu det svar är avgivet som jag i och för sig
            väntade mig skulle jag vilja fortsätta med att fråga: Varför kan
            inte Gudrun
          </note>
          <note>
            Lindvall byta sida och ansluta sig till den reservation under
            mom. 2, motiveringen, som fyra partier har ställt sig bakom och
            som har nr 2 och benämns
          </note>
          <note>
            "Skördesituationen"? Den innebär precis det som
          </note>
          <note>
            Gudrun Lindvall själv talar om och som jag och andra har pläderat
            för här i kammaren för några minuter sedan.
          </note>
          <note type="speaker">
            Anf. 22 GUDRUN LINDVALL (mp) replik:
          </note>
          <note>
            Fru talman! Då tar jag det igen.
          </note>
          <note>
            För Miljöpartiet är det självklart att miljöpolitiken och jordbrukspolitiken
            hänger ihop. I Svenska Dagbladet kunde vi i går läsa hur en bonde
            utgöt sig över
          </note>
          <note>
            Centerpartiet och Miljöpartiet, som han sade var två partier
            som höll på att driva lantbruket i konkurs -
          </note>
          <note>
            han uttryckte sig inte i milda ordalag - beroende på att Miljöpartiet
            och även Centerpartiet har diskuterat en skatteväxling. Det ansåg
            alltså den här företrädaren för de svenska bönderna vara förödande
            för det svenska jordbruket.
          </note>
          <note>
            För Miljöpartiet är det självklart att vi står fast vid vårt
            förslag om en skatteväxling, Eskil Erlandsson;
          </note>
          <note>
            jag vet inte hur Centerpartiet gör. Men för Miljöpartiet är det
            självklart att vi vill använda ekonomiska styrmedel för att styra
            mot ett ekologiskt, långsiktigt hållbart levnadsmönster. Då är
            det självklart att vi inte vill sänka skatten på fossila bränslen.
            Vi vill heller inte sänka skatten på handelsgödsel och bekämpningsmedel.
            Det vore nämligen inte att verka för en skatteväxling, som Miljöpartiet
            och även Centerpartiet säger sig stå för, utan det vore att göra
            precis tvärtom. Vi vill i stället sänka skatten på arbete.
          </note>
          <note>
            Vi vill faktiskt höja skatten på både el, fossila bränslen, konstgödsel
            och bekämpningsmedel. Den politiken har vi drivit under hela förra
            mandatperioden, Eskil Erlandsson. Vi kommer att driva den nu också,
            därför att vi anser att det är nödvändigt att ställa om samhället
            i en ekologiskt, långsiktigt hållbar riktning, och Det naturliga
            steget och LRF slog för några år sedan fast att det konventionella
            lantbruket inte är ekologiskt, långsiktigt hållbart.
          </note>
          <note type="speaker">
            Anf. 23 INGVAR ERIKSSON (m) replik:
          </note>
          <note>
            Fru talman! Gudrun Lindvall vill helst inte tala om jordbrukspolitik
            i dag. Det är ju ganska alarmerande. Har Gudrun Lindvall inte
            uppfattat krisen inom svensk jordbruksnäring? I stället vill hon
            helst tala om biologisk mångfald. Det är i sig viktigt, men jag
            tycker nog att Gudrun Lindvall blir svaret skyldig när det gäller
            jordbrukets kostnader.
          </note>
          <note>
            Nu har vi dessutom i den senaste repliken fått höra att Gudrun
            Lindvall vill höja skatterna på dieselolja och på handelsgödsel.
            Hur i hela världen tror Gudrun
          </note>
          <note>
            Lindvall att vi skall kunna få odling på all svensk åkermark
            i framtiden? Det är ju fullkomligt orimligt.
          </note>
          <note>
            Inser Gudrun Lindvall inte att konkurrenssnedvridningen blir
            fullständigt förödande med en sådan politik?
          </note>
          <note>
            Det var bra att vi fick klargörande besked. Gudrun
          </note>
          <note>
            Lindvall är ju en av de politiker i Sverige som man kan beteckna
            som jordbrukets största fiender, om man vill ha en öppen och levande
            landsbygd! Det har ni ju klart redovisat här.
          </note>
          <note type="speaker">
            Anf. 24 GUDRUN LINDVALL (mp) replik:
          </note>
          <note>
            Fru talman! Det här är naturligtvis inga nyheter för Ingvar Eriksson.
            Jag vet inte om du följer skattedebatterna så dåligt, men vi har
            faktiskt i alla år haft det här på programmet. Vi har höjt skatterna
            på energi och råvaror, och även på konstgödsel och bekämpningmedel,
            för att kunna sänka skatten på arbete. Det kallas att skatteväxla.
            Vi har gjort det i alla år. Jag är fullkomligt övertygad om att
            alla inom lantbruket känner till den politiken. Den är inte ny,
            Ingvar Eriksson. Det är precis samma politik som vi har fört tidigare.
            Vi håller fast vid den.
          </note>
          <note>
            Vi anser att man naturligtvis måste se till att det svenska lantbruket
            kan utnyttja de stöd som har kommit. Det var därför vi ansåg att
            REKO-stödet fick en mycket olycklig utformning. Dels var det dåligt
            utformat, dels gav det inte stöd till de bönder i skogsoch mellanbygder,
            framför allt djurhållare, som behövde det. Vi kan också se att
            stödet inte utnyttjas.
          </note>
          <note>
            Vi anser alltså att det är viktigt att se till att vi får ett
            miljöstöd som verkligen kommer ut till bönder.
          </note>
          <note>
            Det är såvitt jag förstår alla partier i Sveriges riksdag ense
            om.
          </note>
          <note>
            En annan sak som jag tycker att vi måste börja diskutera är om
            Sverige verkligen skall ha en förlängning av de här krångliga
            miljöstöden fram till år
          </note>
          <note>
            2001. Från Miljöpartiets sida anser vi att vi måste få nya miljöstöd
            så snabbt som möjligt, helst till år
          </note>
          <note>
            2000. Såvitt jag förstår finns det en samsyn om att dagens miljöstöd
            inte är bra. Det är för krångligt, det är bökigt, det kräver en
            massa kontroller och pengarna tas därför inte ut. Här finns det
            alltså någonting att göra.
          </note>
          <note>
            När det gäller stödet till det svenska lantbruket kan vi se att
            de skattelindringar som ni föreslår och som vi tillsammans med
            t.ex. Naturskyddsföreningen tycker skulle vara förödande för miljön
            är lägre än de medel som i dag finns anslagna i budgeten för arealstöd,
            djurbidrag och miljöstöd som inte hämtas ut. De här pengarna finns
            alltså anslagna, och det gäller att se till att de kommer till
            bönder.
          </note>
          <note type="speaker">
            Anf. 25 INGVAR ERIKSSON (m) replik:
          </note>
          <note>
            Herr talman! Nej, det är förstås ingen nyhet att
          </note>
          <note>
            Miljöpartiet har velat skatteväxla och lägga ytterligare tunga
            ryggsäckar på det svenska jordbruket, men det är ju bra att det
            blir redovisat ännu en gång.
          </note>
          <note>
            Jag kan hålla med Gudrun Lindvall om en sak, och det är när hon
            säger att miljöersättningarna är för komplicerade. Där är vi pådrivande
            för att åstadkomma förenklingar, så att vi kan utnyttja dem.
          </note>
          <note>
            I övrigt är Gudrun Lindvall makalös när hon talar
          </note>
          <note>
            - hon far illa med sanningen. Hon sade nyss att det svenska jordbruket
            har de lägsta elpriserna i EU. Jag behöver bara nämna Danmark
            och Finland. I Sverige är elpriset 3,8 öre enligt Björks utredning.
            I Danmark är det 7 öre och i Finland 2,6 öre. Jag tycker att det
            är viktigt att få fram sanningen!
          </note>
          <note>
            Sedan en fråga apropå det hårda angreppet på vår politik på miljösidan
            och sänkta dieselskatter och sänkta gödselskatter: Är Miljöpartiet
            berett att medverka till en utvärdering av miljömotivet för dessa
            skatter, så att vi kan diskutera de här problemen på sakliga grunder
            i framtiden?
          </note>
          <note type="speaker">
            Anf. 26 GUDRUN LINDVALL (mp) replik:
          </note>
          <note>
            Herr talman! Jag tror att Ingvar Eriksson behöver läsa på om
            Björkska utredningen lite grann. Vad
          </note>
          <note>
            Björks utredning säger är att den svenska elskatten är
          </note>
          <note>
            14 öre. Den danska är 7 öre, och den finska är 2½ öre.
          </note>
          <note>
            Det gäller elskatten, Ingvar Eriksson - inte elpriset.
          </note>
          <note>
            Elpriserna vill man nämligen inte jämföra, därför att priset
            är mycket högre i Danmark än i Sverige.
          </note>
          <note>
            Elpriset i Sverige är mycket lågt. Det är det lägsta i EU beroende
            på att vi har mycket vattenkraft. Det måste väl ändå vara det
            totala priset som är intressant för en bonde - inte vad som är
            skatt och vad som är kostnad för någonting annat. Den svenska
            bonden har ett lågt elpris. Det är ett faktum. Det är så.
          </note>
          <note>
            Det är mycket som det finns anledning att oroa sig för inom svenskt
            lantbruk. En del av det är naturligtvis hur man planerar.
          </note>
          <note>
            Vi kunde under våren läsa att svensk produktion har förlorat
            halva McDonalds som kund - en jättekund. Det är en kund som tidigare
            köpte 150 000
          </note>
          <note>
            framdelar av kor. Helt plötsligt kunde den svenska bonderörelsen
            inte förse McDonalds med råvara, så företaget gick till Tyskland.
            I och med det förlorade man halva kunden. Man förlorade en order
            på 75 000
          </note>
          <note>
            framdelar av ko per år från en jättekund.
          </note>
          <note>
            Jag är förvånad över att svenska bonderörelsen inte är mer upprörd
            över att slakterierna, samtidigt som det fanns köer, tappade en
            så stor kund. Det är uppenbart så att mycket behöver göras som
            vi politiker inte kan göra, Ingvar Eriksson. Det är bondesidan
            som måste göra det.
          </note>
          <note>
            En sak oroar mig, kan jag säga. Miljöpartiet har agerat tidigare.
            Det handlar om avbytartjänsten. LRF
          </note>
          <note>
            och regeringen var överens om att fasa ut bidragen till avbytartjänsten,
            men vi kan nu se att konsekvensen är att många inte har råd att
            anlita avbytartjänst på det sätt som behövs.
          </note>
          <note>
            Ni talar mycket om koldioxiden när det gäller miljöpolitiken,
            Ingvar Eriksson. Hur är det med koldioxidutsläppen från lantbruket?
            Skulle de på något vis vara ofarliga?
          </note>
          <note>
            Det finns ingenting som säger att man måste använda konstgödsel.
            Man kan gå över till andra produktionsmetoder. Dessutom vet vi
            att konstgödseln har inneburit att vi har fått mycket kadmium
            i de svenska jordarna, som många forskare i dag hävdar är betydligt
            allvarligare än vad vi kanske tror.
          </note>
          <note type="speaker">
            Anf. 27 INGE CARLSSON (s):
          </note>
          <note>
            Herr talman! Harald Nordlund efterlyste jordbruksministerns närvaro
            i kammaren. Jag vill bara tala om att hon gör ett bra jobb här
            hemma, men hon gör också ett väldigt bra jobb nere i EU. Just
            nu befinner hon sig på ministerrådet nere i EU. Harald
          </note>
          <note>
            Nordlund får ta debatten med oss övriga ledamöter i utskottet.
          </note>
          <note>
            Herr talman! Vad gäller det aktuella välskrivna betänkandet kan
            vi som står bakom majoritetsförslagen konstatera att de borgerliga
            partierna är oense om jordbrukspolitiken och jordbruksbudgeten
            för 1999.
          </note>
          <note>
            Jag skall återkomma och informera om några av de skillnader som
            finns redovisade mellan de borgerliga partierna.
          </note>
          <note>
            Först vill jag säga, och det tycker jag är viktigt, att vi alltid
            i vårt utskott haft en ambition att så långt som möjligt bli överens
            om de viktiga frågor som berör vår näring. Nu har situationen
            tyvärr förändrats.
          </note>
          <note>
            Vad är då skälet till det?
          </note>
          <note>
            Jag ser det så här. Vi har fått en ny ordförande -
          </note>
          <note>
            Dan Ericsson, Kristdemokraterna. Han och hans parti har lagt
            fram en populistisk budgetpolitik som inget av de seriösa partierna
            kan ställa sig bakom. Vi anser dock att kd och Dan Ericsson vilseleder
            bönderna på ett mycket gravt sätt när de hävdar att de skall stärka
            böndernas ekonomi med 2 miljarder kronor för 1999.
          </note>
          <note>
            De senaste veckorna har miljö- och jordbruksutskottets ordförande
            Dan Ericsson i egna tidningsartiklar och intervjuer riktat stark
            kritik mot oss socialdemokrater, vänsterpartister och miljöpartister.
            Att han riktar sin kritik mot oss beror på att de övriga borgerliga
            partierna har förkastat kristdemokraternas förslag.
          </note>
          <note>
            Jag skall begränsa mig till att referera till Dan
          </note>
          <note>
            Ericssons uttalande i tidningen Land från den 11
          </note>
          <note>
            december. Det handlar naturligtvis om den Björkska utredningen,
            som inte har vunnit gehör. Ordförande
          </note>
          <note>
            Dan Ericsson, Kristdemokraterna, är upprörd och har öppet gått
            ut i medierna och beklagat hur frågan har hanterats.
          </note>
          <note>
            Jag citerar följande ur artikeln: "Konfrontationen är tydlig
            i utskottet om hur man ser på jordbrukets framtid långsiktigt
            trots det unikt utsatta läge som
          </note>
          <note>
            Sveriges bönder nu befinner sig i, framhåller han.
          </note>
          <note>
            Moderaterna, kristdemokraterna, centern och folkpartiet har därför
            skrivit en gemensam motivreservation - - - mot regeringen och
            dess bundsförvanter.
          </note>
          <note>
            Utskottet borde ha tagit tre akuta beslut, att lyfta av skatteryggsäcken,
            med bland annat elskatten, att ge statliga medel för skördeskador
            och att ge exportstöd för griskött till Ryssland, anser Dan Ericsson."
          </note>
          <note>
            Vi kan konstatera att Dan Ericsson inte fick med de övriga partierna
            på att ge statligt bidrag för grisköttexport till Ryssland. Huvudskälet
            är att vi tillhör EU:s gemensamma jordbrukspolitik. Det är sålunda
            där som man behandlar och beslutar om exportbidrag. Denna vecka
            har man också beslutat om just bidrag till den här näringen.
          </note>
          <note>
            Dan Ericsson vet mycket väl att frågan om den s.k. skatteryggsäcken
            är en skattefråga. Förra veckan diskuterades skattefrågorna med
            anledning av finansutskottets betänkande 1. Jag har läst betänkandet
            och era förslag om skattesänkningar. Jag har också läst protokollet.
            Jag kan konstatera att ingen av era företrädare i finans- eller
            skatteutskottet med ett ord nämnde "ryggsäcken".
          </note>
          <note>
            Folkpartiet, som också står bakom reservation 2 i vårt betänkande
            om denna skatt, har inte ens skrivit någon motion. Det var bara
            Centerpartiet som följde upp sin motion med en avvikande mening
            i finansutskottets betänkande nr 1. Moderaterna och kristdemokraterna
            prioriterade en mängd andra skattesänkningar. Man kan ju undra
            varför ni är så splittrade mellan de olika utskotten.
          </note>
          <note>
            Herr talman! Om "ryggsäcken" vill jag säga följande: Vi socialdemokrater
            anser att jordbruket är en framtidsnäring. I regeringsförklaringen
            betonades att ett konkurrenskraftigt jordbruk är en viktig faktor
            för att motverka avfolkningen av landsbygden. Jordbruket och de
            andra näringarna skall ges likvärdiga villkor. Gunnar Björks utredning,
            som vi socialdemokrater tillsatte, har remissbehandlats. Regeringen
            överväger nu vilka åtgärder som kan vara aktuella.
          </note>
          <note>
            Vad gäller frågan om lantbrukets energibeskattning vill jag säga
            att det för närvarande pågår en allmän översyn av energibeskattningen
            inom Regeringskansliet. Förslag till åtgärder kommer att läggas
            fram i början av nästa år. Först därefter kan regeringen ta ställning
            till vad som bör göras.
          </note>
          <note>
            Styrande för ställningstagandet kommer bl.a. att vara det som
            sagts i regeringsförklaringen om jordbrukets villkor. "Ryggsäcken"
            skall bli lättare. Jag vill säga att speciellt vi socialdemokrater
            i miljö- och jordbruksutskottet vill att man i första hand finner
            en lösning på frågan om energiskatten.
          </note>
          <note>
            Om skörden vill jag säga följande: Årets skördeskador har varit
            omfattande i vissa delar av vårt land.
          </note>
          <note>
            Jordbruksminister Margareta Winberg har tillsatt en arbetsgrupp
            under ledning av departementsrådet Dag von Schantz. I gruppen
            ingår också företrädare för
          </note>
          <note>
            Lantbrukarnas riksförbund, Statens jordbruksverk och
          </note>
          <note>
            Trädgårdsnäringen.
          </note>
          <note>
            Gruppens uppdrag blir att kartlägga omfattningen av de ekonomiska
            förlusterna till följd av 1998 års skördeskador. Särskilt skall
            man se på drabbade regioner och enskilda jordbruksföretag. Gruppen
            skall också analysera eventuella skillnader vad gäller situationen
            för företag med olika produktionsinriktningar.
          </note>
          <note>
            Man skall även presentera möjligheter för berörda företag att
            klara den uppkomna situationen. Uppdraget skall redovisas senast
            den 26 februari 1999.
          </note>
          <note>
            Vi socialdemokrater tycker att det är viktigt att denna kartläggning
            görs så skyndsamt som möjligt.
          </note>
          <note>
            Vi vet att det är angeläget för många enskilda bönder att vi
            hittar en lösning till de problem som har uppstått. Vi tycker
            också att det är viktigt att gruppen har sammansatts med syftet
            att få en bred representation av företrädare för näringen.
          </note>
          <note>
            Även om läget är besvärligt för många bönder visar statistiken
            att årets skörd ligger 8 % högre än genomsnittet för de fem senaste
            åren. Men många enskilda har som sagt råkat illa ut, och vi ser
            fram emot att kunna få hjälpa till när utredningen är färdig.
          </note>
          <note>
            I reservation 2 tas också frågan upp om den förändrade lönsamheten
            inom animalieproduktionen. Vi är medvetna om att situationen är
            besvärlig för grisproducenterna, och jag vill ge en bakgrund till
            detta. De just nu låga priserna beror på en extremt god tillgång
            på griskött på EU-marknaden. Denna beror dels på en ökad produktion,
            en effekt av tidigare höga priser, dels på att viktiga exportmarknader
            som Japan och Ryssland varit helt eller delvis stängda för export.
          </note>
          <note>
            Marknaden för svinkött präglas av ständiga svängningar, ett faktum
            som varje producent måste leva med och försöka planera för. År
            1997 blev ett mycket bra år med rekordhöga avräkningspriser på
            grund av svinpestutbrott i bl.a. Holland och Tyskland.
          </note>
          <note>
            Under 1998 är förhållandet det motsatta. Att svängningarna blev
            så kraftiga beror kanske på de väldigt höga priser som föregick
            sänkningen.
          </note>
          <note>
            Men det finns ett ljus i tunneln. Priserna kommer med största
            sannolikhet att gå upp igen. EU-
          </note>
          <note>
            kommissionen förutspår i sina marknadsanalyser uppåtgående priser
            redan under 1999. Rysslands marknad kommer på sikt att återhämta
            sig, och nyligen har även exportbidragen till Ryssland höjts kraftigt.
            EU:s jordbruksråd har i början av denna vecka beslutat om livsmedelsbistånd
            till Ryssland. Det handlar om 100 000 ton griskött, vilket är
            betydande kvantiteter. Det motsvarar cirka en sjättedel av den
            totala EU-exporten. Denna åtgärd bör också leda till ökade priser.
            I ett längre perspektiv kan vi se att de enligt förslagen i Agenda
            2000 kraftigt sänkta spannmålspriserna kommer att minska en av
            de största utgiftsposterna för svinproducenterna.
          </note>
          <note>
            Om man jämför de svenska svinproducenterna med flera andra utifrån
            det sätt på vilket vi sköter djuren här i landet, tror vi att
            även det kommer att gagna våra möjligheter både att sälja på den
            svenska marknaden och att kunna exportera.
          </note>
          <note>
            Det finns mer att säga om det här, men jag skall nu övergå till
            att belysa lite av de budgetskillnader som föreligger i det här
            betänkandet.
          </note>
          <note>
            Moderata samlingspartiet har samma totalbelopp som vi socialdemokrater,
            Vänstern och Miljöpartiet.
          </note>
          <note>
            Moderaterna sänker anslaget till Jordbruksverket med
          </note>
          <note>
            5 miljoner kronor och höjer motsvarande till skogsvården. Jag
            tycker att man kan säga att det här är felräkningspengar.
          </note>
          <note>
            Centerpartiet vill öka exportfrämjande åtgärder med 30 miljoner
            kronor utöver majoritetsförslaget, som är på 15 miljoner. Som
            vi ser det ligger alltid huvudansvaret för export- och marknadsföringsåtgärder
            på näringen. Regeringen vill emellertid genom att främja exportsatsningen
            bidra till en positiv utveckling inom den här sektorn, och det
            är därför vi har höjt anslaget under det kommande året.
          </note>
          <note>
            Folkpartiet står i en särklass när det gäller neddragningar,
            speciellt på Statens jordbruksverk. Man föreslår sålunda en neddragning
            på 111 miljoner kronor. Det totala anslaget till verket är 229
            miljoner kronor. Jag vill fråga: Hur många människor vill ni avskeda
            från Jordbruksverket? Är det 200 eller är det
          </note>
          <note>
            300?
          </note>
          <note>
            Sedan, herr talman, har vi det stora problemet:
          </note>
          <note>
            Kristdemokraterna. Det är det parti som fullständigt skiljer
            ut sig från oss andra. Inte på mindre än 15
          </note>
          <note>
            olika anslagsposter har man en avvikande uppfattning. Kristdemokraterna
            påstår att de vill höja anslagen i vår budget med 1 568 000 000
            kr. När det gäller
          </note>
          <note>
            EU:s direktbidrag till arealbidrag och djurbidrag är regeringens
            förslag 3 650 000 000 kr. Alla partier utom Kristdemokraterna
            står bakom denna bedömning. De vill lägga på ytterligare 1 350
            000 000 kr.
          </note>
          <note>
            Om jag skulle vara snäll mot Dan Ericsson kunde jag säga att
            det här nog bygger på ett missförstånd från hans sida. Men Dan
            Ericsson har i valrörelsen varit ute i olika sammanhang och lovat
            mycket. Han har varit i skogs- och mellanbygden och på möten sagt
            till bönderna: Röstar ni på oss skall jag lägga fram förslag om
            ytterligare 50 miljoner kronor till er.
          </note>
          <note>
            Han har fjällvandrat och träffat samer, och dem har han också
            lovat stora förbättringar.
          </note>
          <note>
            Kristdemokraterna har föreslagit katastrofersättning trots pågående
            utredningar. Man har sagt till avbytarna att om vi får era röster
            kommer vi att se till att ni får ytterligare 30 miljoner till
            avbytarverksamheten. Som sades nyss har vi tillsammans med LRF
          </note>
          <note>
            kommit överens om att inte ha kvar detta statliga system.
          </note>
          <note>
            Jag måste säga att vi alla tar avstånd från den populistiska
            och felaktiga syn som Kristdemokraterna har i årets budget.
          </note>
          <note>
            Jag vill, herr talman, yrka bifall till hemställan i miljö- och
            jordbruksutskottets betänkande 1 och avslag på samtliga reservationer.
          </note>
          <note>
            I detta anförande instämde Michael Hagberg (s).
          </note>
          <note type="speaker">
            Anf. 28 DAN ERICSSON (kd) replik:
          </note>
          <note>
            Herr talman! Jag får verkligen tacka Inge Carlsson för att han
            utförligt redovisade vårt budgetförslag, vilket jag inte hann
            med själv i mitt anförande. Tack för det, Inge!
          </note>
          <note>
            Sedan har jag faktiskt ännu inte gjort någon fjällvandring och
            träffat samerna, men vi kan väl försöka hinna med det också så
            småningom. Jag har en del andra synpunkter på det här.
          </note>
          <note>
            Det stora grundproblemet är Kristdemokraterna, säger Inge Carlsson.
            Det tar jag verkligen som en merit. Om vi hade varit överens i
            utskottet om att föra en politik som leder till svenskt lantbruks
            avveckling vore det väl på tiden att det blev en annan ordning.
          </note>
          <note>
            Nu är det ju inte som Inge Carlsson säger. Det finns faktiskt
            fler partier som har en annan syn på lantbruksnäringen.
          </note>
          <note>
            Men jag förstår också att Inge Carlsson går till ett så våldsamt
            anfall. Han har det inte lätt i dag. Han har att försvara en regering
            som under flera år gjort utfästelser om att göra någonting för
            att lätta på bördan för svensk lantbruksnäring men som ännu inte
            har förmått lägga fram något förslag. Han har ingen minister här
            som vi kan ställa till svars, vilket vi helst hade gjort, utan
            Inge Carlsson får bära ansvaret.
          </note>
          <note>
            Och hörde ni formuleringen? Utskottsfolket, dvs.
          </note>
          <note>
            socialdemokraterna i utskottet, var berett att göra insatser
            för att lätta den här ryggsäcken - uppenbarligen till skillnad
            från regeringen. Vi har alltså en spricka mellan riksdagens socialdemokrater
            och regeringen.
          </note>
          <note>
            Men om ni i utskottet är beredda på detta, varför ställer ni
            inte upp på den formulering som finns i reservation 2 om att regeringen
            snarast bör återkomma till riksdagen med förslag med anledning
            av den
          </note>
          <note>
            Björkska utredningen? Det är väldigt lätt. Inge Carlsson tyckte
            att vi inte var överens längre. Men vi är ju överens, Inge. Anslut
            er till detta!
          </note>
          <note>
            Sedan förde faktiskt Inge Carlsson fram felaktig information
            om vad våra ledamöter i skatteutskottet och finansutskottet hade
            sagt. Jag har utdrag från skatteutskottets betänkande där det
            sägs tydligt från vår sida att en sänkning av jordbrukets energiskatt
            till en nivå som återställer möjligheterna att konkurrera med
            jordbruket i övriga EU-länder är viktig. I finansdebatten förde
            vår ledamot faktiskt fram också jordbrukets situation och att
            vi skulle få rättvisa skatter.
          </note>
          <note>
            På den punkten hade alltså Inge Carlsson fel.
          </note>
          <note type="speaker">
            Anf. 29 INGE CARLSSON (s) replik:
          </note>
          <note>
            Herr talman! Jag har, som sagt, tagit del av protokollet från
            den debatten. I det protokollet framkommer det inte att någon,
            vare sig kristdemokrat eller moderat, deltog i debatten på ett
            sådant sätt att man förde fram de här skatterna. Det finns tillgängligt
            för alla att läsa.
          </note>
          <note>
            Sedan påpekar jag att vi socialdemokrater i utskottet vill vara
            med och finna en lösning för just energiskatterna. Vi tycker nämligen
            att jordbruksnäringen skall jämföras med annan industrinäring
            i landet. Då är detta inte en rättvisa. Den rättvisan vill vi
            återskapa.
          </note>
          <note>
            Nu har regeringen inbjudit till diskussioner om kommande skatter.
            Man har haft ett första möte. Jag utgår från att Alf Svensson,
            eller den som företräder
          </note>
          <note>
            Kristdemokraterna, vid nästa tillfälle, i januari, verkligen
            för fram de här synpunkterna, att det är just de här skatterna
            som ni värnar om. Ni har ju finansiering. Det är ett flertal miljarder
            kronor mindre som ni skall ge till sjuka, handikappade och arbetslösa,
            så ni måste ha pengar till att finansiera detta.
          </note>
          <note>
            Vi vill också att vårt parti skall kunna ta fram en rättvis fördelning
            så att det här skattebeslutet kan genomföras.
          </note>
          <note type="speaker">
            Anf. 30 DAN ERICSSON (kd) replik:
          </note>
          <note>
            Herr talman! Det här är litet tröttande. Vi får gå och läsa protokollet
            tillsammans, Inge Carlsson, så skall jag också visa vad som sades
            i finansdebatten.
          </note>
          <note>
            För övrigt har vi i en tydlig reservation som gäller hela ramen
            redovisat hela vår jordbruksbudget, också hur vi skall lyfta av
            skatteryggsäcken. Det får vi göra tillsammans efter debatten.
          </note>
          <note>
            Inge Carlsson utgår från att Alf Svensson för fram våra synpunkter.
            Det är precis vad vi har gjort. Vi har fört fram detta i skattesamtalen,
            i de inledande diskussionerna. Vi har betonat vikten av att få
            en lösning på den här frågan, för att det skall finnas en möjlighet
            att nå en uppgörelse. Vi har inte fått några svar. Regeringen
            har flera gånger, i olika sammanhang, sagt att man skall göra
            någonting. Men vi har inte fått något konkret svar.
          </note>
          <note>
            Inge Carlsson säger nu att den socialdemokratiska gruppen i utskottet
            är beredd att göra någonting. Varför kan ni inte ansluta er? Varför
            är vi inte överens om skrivningarna, att det skall läggas fram
            förslag med anledning av den Björkska utredningen? Det är inte
            svårare. Det är t.o.m. relativt hovsamt i det här sammanhanget.
          </note>
          <note>
            Nej, Inge Carlsson, taktiken att försöka måla ut
          </note>
          <note>
            Kristdemokraterna som en sorts huvudfiende för
          </note>
          <note>
            Socialdemokraterna tror jag är en felaktig strategi.
          </note>
          <note>
            Det handlar faktiskt om att se ett samband med det politiska
            systemet, jordbrukets myndigheter och näringen skall tillsammans
            hjälpa till så att vi får bra förutsättningar för svensk livsmedelsproduktion
            i framtiden: förutsättningar för export, förutsättningar för en
            levande landsbygd. Det är vad det handlar om,
          </note>
          <note>
            Inge Carlsson. Men från kristdemokraternas sida kommer vi aldrig
            att ställa upp på den politik ni förespråkar, som går i motsatt
            riktning. Jag hoppas att ni tar ert förnuft till fånga och att
            vi så småningom skall kunna landa i en rättvisa för Sveriges bönder.
          </note>
          <note type="speaker">
            Anf. 31 INGE CARLSSON (s) replik:
          </note>
          <note>
            Herr talman! Det är inte så att vi socialdemokrater har utsett
            kristdemokraterna till våra huvudfiender.
          </note>
          <note>
            Men det är klart att vi tar del av budgetförslagen och noterar
            det sätt som ordföranden i vårt utskott använder i olika tidningsartiklar
            och till bönder när han försöker säga: Om ni röstar på oss skall
            jag framföra era svårigheter. I ett samlat paket handlar det ändå
            om
          </note>
          <note>
            2 miljarder kronor.
          </note>
          <note>
            Att vi inte skriver under sådana förslag som ni tar upp i det
            här utskottet beror på att det är en skattefråga. Det är i skatteutskottet
            frågan skall ligga.
          </note>
          <note>
            Jag sade i mitt inledningsanförande att regeringen nu håller
            på att speciellt se över energiskatterna. I och med att vi har
            tryckt på att vi socialdemokrater i utskottet har den här åsikten
            kommer det förmodligen att underlätta.
          </note>
          <note>
            I fråga om skatter tycker jag att Dan Ericsson, när han ändå
            skall läsa protokoll, kan läsa i jordbrukspropositionen på s.
            21. Där står det om en mängd undantag när det gäller skatter som
            inte danskarna har.
          </note>
          <note>
            Här har man alltså värderat elförbrukningen inom växthusnäringen,
            som vi subventionerar med 240
          </note>
          <note>
            miljoner. Vid uttag av bränsle gäller: Uttag av bränsle för uppvärmning
            är dock undantaget från skatteplikt om fastigheten är taxerad
            som lantbruksenhet. Så gör ju bönderna i Sverige. De har mycket
            skog och kan ta ut eget bränsle. Det värderar regeringen till
            210 miljoner kronor.
          </note>
          <note>
            Totalt finns det undantag inom näringen med 820
          </note>
          <note>
            miljoner kronor. Det talar vi aldrig om när vi talar om
          </note>
          <note>
            Björkska utredningen. Då vill ni bara jämföra med de skatter
            man har i Danmark för diesel och allt sådant.
          </note>
          <note>
            Men det här är också någonting som ni borde ta till er.
          </note>
          <note type="speaker">
            Anf. 32 ESKIL ERLANDSSON (c) replik:
          </note>
          <note>
            Herr talman! Jag skulle gärna vilja göra erkännandet att Centerpartiet
            är det enda parti som har följt upp egna motionsyrkanden i finans-
            och skattedebatten. Det var min blygsamhet som gjorde att jag
            inte talade om det för egen del.
          </note>
          <note>
            Till sak och fråga. Det är nu i dagarna ungefär ett år sedan
            Björk presenterade sin utredning. I detta sammanhang är ett år
            en mycket lång tid. Under den tiden har det de facto inte hänt
            någonting kring de förslag som Björk presenterade annat än att
            vissa konkurrentländer ytterligare har förbättrat för sin modernäring,
            för sitt jordbruk.
          </note>
          <note>
            Danskarna t.ex. har sänkt sin jordskatt från
          </note>
          <note>
            24 promille till 8 promille. Amerikanarna har stoppat in i storleksordningen
            6 miljarder US dollar i sitt jordbruk, vilket än mer har byggt
            på kostnadssnedvridningen.
          </note>
          <note>
            Jag skulle vilja ha svar på frågan: Vad är det som har gjort
            att det inte har hänt någonting under det år som nu har gått?
            Det kunde vara intressant att få svar från Inge Carlsson: Vem
            är det som har stoppat de förslag som Björk lade fram? Jag förmodar
            att det inte är ni, eftersom ni i innevarande års regeringsförklaring,
            lika väl som i tidigare års regeringsförklaringar, har ambitionen
            att göra svenskt lantbruk till en framtidsnäring. Är det Gudrun
            Lindvall eller är det
          </note>
          <note>
            Vänsterpartiet? Var snäll och svara på det, tack!
          </note>
          <note type="speaker">
            Anf. 33 INGE CARLSSON (s) replik:
          </note>
          <note>
            Herr talman! När den här utredningen blev färdig var det litet
            diskussion inom Regeringskansliet om huruvida den skulle ut på
            remiss eller inte. Det tog alldeles för lång tid. Men dåvarande
            jordbruksministern, Annika Åhnberg, ansåg att den Björkska utredningen
            skulle ut på remiss. Nu är remissbehandlingen klar, men jag vet
            inte alls om det rör sig om tre fyra månader, ett halvår eller
            vad det kan vara.
          </note>
          <note>
            Frågan bereds ju. Det har alltså inte kommit fram några konkreta
            förslag. Därför kan man inte peka ut någon som har motverkat att
            förslaget skall fram. Jag har sagt, och står för det, att den
            här frågan skall komma fram i början av nästa år. Det är mitt
            partis uppfattning. Det är då som först vi verkligen kan se om
            vi har de andra partierna med oss. Jag utgår från att Centerpartiet
            är med och förhoppningsvis är alla andra med.
          </note>
          <note>
            När det gäller skattesänkningarna i Danmark vill jag säga att
            vi inte har den skatten i Sverige som belastar jordbruken i Danmark;
            jordskatten på över
          </note>
          <note>
            900 miljoner, som de har sänkt med 200 miljoner.
          </note>
          <note>
            Men jag förstår varför man gör så här i Danmark.
          </note>
          <note>
            Om ni tittar i dagens Metro kan ni se den statistik som har kommit
            från EU:s statistikbyrå, Eurostat. Där visar man hur ekonomin
            var 1997. Den försämrades i
          </note>
          <note>
            Danmark med 22,3 %. De ligger längst ned på listan när det gäller
            försämringar. Vem står högst upp? Ni behöver inte gissa. Det är
            Sverige, som ökade böndernas inkomst med 9 %. Men detta var alltså
            1997.
          </note>
          <note>
            Skillnaden i situationen för en svensk bonde och en dansk bonde
            är enligt den här statistiken 30 %. Då är det klart att det är
            viktigt att man på olika sätt försöker att underlätta för jordbrukarna.
            Vi i Sverige har under det här året tagit hem hela miljöstödet
            på 2,8
          </note>
          <note>
            miljarder. Där danskarna har 200-300 miljoner i miljöstöd har
            vi 2,8 miljarder. Det har naturligtvis inneburit att vi kan se
            till att våra svenska bönder ändå har det ganska hyggligt, även
            om vi jämför med andra människor i vårt land.
          </note>
          <note type="speaker">
            Anf. 34 ESKIL ERLANDSSON (c) replik:
          </note>
          <note>
            Herr talman! Först något om Eurostatanalysen.
          </note>
          <note>
            Det har konstaterats att det finns väsentliga felaktigheter i
            den analysen. Vi skall inte diskutera den mer.
          </note>
          <note>
            Det fordras i så fall en särskild debatt om den.
          </note>
          <note>
            Sedan var det frågan om den danska skatten. Inge
          </note>
          <note>
            Carlsson och jag måste vara överens om att skattesänkningen innebär
            att det danska lantbrukets konkurrensförmåga förbättras med i
            storleksordningen 300
          </note>
          <note>
            miljoner danska kronor - något bättre än den svenska.
          </note>
          <note>
            Det är ett ganska ansenligt belopp. Detta har inträffat under
            tiden som ingenting har hänt med den s.k.
          </note>
          <note>
            Björkska utredningen.
          </note>
          <note>
            Många står i begrepp att göra någonting, avveckla eller utveckla,
            investera eller söka sig till någon annan näring. Detta är företrädesvis
            unga människor.
          </note>
          <note>
            De är intresserade av att veta när förslaget kommer,
          </note>
          <note>
            Inge Carlsson. Sätt ett datum! Nu är det en evig väntan. Det
            kommer, det kommer. Sedan blir det remiss på remiss. Sedan händer
            ingenting. Sätt ett datum,
          </note>
          <note>
            Inge Carlsson. Tillkännage det gärna i dag.
          </note>
          <note type="speaker">
            Anf. 35 INGE CARLSSON (s) replik:
          </note>
          <note>
            Herr talman! Som vanlig enkel ledamot av detta utskott och denna
            riksdag kan jag inte sätta det exakta datumet.
          </note>
          <note>
            Jag sade i mitt huvudanförande - och det bygger på en uppgift
            jag har från regeringen - att regeringen avser att i början på
            nästa år lägga fram förslag. Jag kan inte specificera det mer.
          </note>
          <note>
            Danskarna har sänkt sin skatt med 300 miljoner kronor, Eskil
            Erlandsson. Vi i Sverige har ökat miljöstödet med 700 miljoner
            kronor under innevarande år.
          </note>
          <note>
            Det är en viss skillnad till fördel för de svenska bönderna.
          </note>
          <note type="speaker">
            Anf. 36 HARALD NORDLUND (fp) replik:
          </note>
          <note>
            Herr talman! När det gäller min kritik av att regeringen inte
            är företrädd i debatten, vill jag meddela att det kan vara en
            riktig prioritering av jordbruksministern. Men jag beklagar fortfarande
            att regeringen inte finns representerad när vi har att diskutera
            en så stor och viktig fråga som jordbrukspolitiken. Jag beklagar
            det djupt.
          </note>
          <note>
            Vi har redovisat Folkpartiets jordbrukspolitik i vår partimotion
            Jordbrukspolitik inför 2000-talet. Det är en omfattande motion,
            Inge Carlsson.
          </note>
          <note>
            Jag har i ett särskilt yttrande förklarat angående vårt förslag
            om reducering inom Jordbruksverket att jag i nuläget inte funnit
            anledning och möjlighet att följa upp reservationen. Vi vidhåller
            att här finns möjligheter till kostnadsreduceringar. Men just
            det förslaget har jag inte följt upp, utan jag återkommer till
            det.
          </note>
          <note>
            Sedan var det Inge Carlssons anförande och repliker. Det finns
            fortfarande en hel del motsägelser som jag vill att Inge Carlsson
            klarar ut. Dels talar Inge
          </note>
          <note>
            Carlsson om att det skall komma förslag, dels talar
          </note>
          <note>
            Inge Carlsson om marknadskrafterna. Detta gäller, och detta måste
            vi leva med. Så får vi också höra några antydningar om att här
            finns problem.
          </note>
          <note>
            Ingenting av detta har berörts i betänkandet. Jag tycker att
            det är viktigt att Inge Carlsson klart talar om här och nu om
            det här finns problem som ni har för avsikt att lägga fram förslag
            om. När kommer i så fall den typen av förslag?
          </note>
          <note>
            Förhåller det sig på jordbruksområdet som för
          </note>
          <note>
            Småföretagsdelegationens förslag? Där finns uppenbara problem,
            förslag har framkommit, men man vill inte ta tag i dem. Det är
            nödvändigt att få klara besked.
          </note>
          <note type="speaker">
            Anf. 37 INGE CARLSSON (s) replik:
          </note>
          <note>
            Herr talman! Harald Nordlund säger i sin replik att Folkpartiet
            fortfarande står bakom sin motion, vilket skulle innebära att
            dra ned anslaget med 111
          </note>
          <note>
            miljoner kronor för Statens jordbruksverk. Det är intressant
            med 111 miljoner kronor. Anslaget till
          </note>
          <note>
            Jordbruksverket är 229 miljoner kronor. I Statens jordbruksverk
            jobbar ca 540 människor, dvs. mer eller mindre hela anslaget går
            till att dessa människor skall kontrollera och informera bönderna
            om de olika stöden.
          </note>
          <note>
            Det fuskas mycket inom EU. Men Statens jordbruksverk i Sverige
            har fått det högsta betyget. Det går inte att se att det förekommer
            något fusk i det här landet. Det beror på att det går åt många
            tjänster.
          </note>
          <note>
            Harald Nordlund säger att Folkpartiet står kvar vid detta. Men
            vad är det ni vill göra med de 111
          </note>
          <note>
            miljonerna? Skall 200 eller 300 tjänster bort? Svara på det.
            Den informationen har Harald Nordlund fortfarande inte gett, varken
            i utskottet eller i debatten.
          </note>
          <note>
            Är det 200 eller 300 människor ni tänker avskeda?
          </note>
          <note type="speaker">
            Anf. 38 HARALD NORDLUND (fp) replik:
          </note>
          <note>
            Herr talman! Jag sade nyss och jag upprepar att jag inte har
            fullföljt motionen. Vi har uppfattningen att det finns möjligheter
            till kostnadsreduceringar. Vi kommer att återkomma i den frågan.
            Jag har inte sagt att vi fortfarande står fast vid varje ord i
            motionen.
          </note>
          <note>
            Jag har inte funnit anledning att följa upp den.
          </note>
          <note type="speaker">
            Anf. 39 INGE CARLSSON (s) replik:
          </note>
          <note>
            Herr talman! Jag vet inte om jag blev så mycket klokare. Men
            om man väcker en motion med ett förslag om att dra ned 111 miljoner
            kronor på anslaget för Statens jordbruksverk måste det naturligtvis
            finnas en baktanke. Man måste veta vad de 111 miljoner kronorna
            skall innebära.
          </note>
          <note>
            Nu säger Harald Nordlund att de skall återkomma.
          </note>
          <note>
            Men vad skall ni återkomma till? Vad vill ni göra med Statens
            jordbruksverk?
          </note>
          <note type="speaker">
            Anf. 40 INGVAR ERIKSSON (m) replik:
          </note>
          <note>
            Herr talman! Inge Carlsson talar om att skillnaden mellan oss
            och majoriteten skulle vara felräkningspengar. De tunga skatterna
            och avgifterna är i dag en stark hake för jordbruket. Våra förslag
            till sänkningar av gödselskatten, dieselskatten, elskatten osv.
            är klart redovisade i skatte- och finansutskottens betänkanden.
            Inge Carlsson försökte göra sken av att vi inte följer upp våra
            förslag. Vi har klart redovisat våra förslag i utskottsbetänkandena.
            Det är därför vi i det här betänkandet kräver en uppföljning av
            våra förslag genom att begära att regeringen skall återkomma till
            riksdagen med förslag.
          </note>
          <note>
            Nu talar Inge Carlsson om att socialdemokraterna i jordbruksutskottet
            är pådrivande. Man undrar lite grann hur pådrivande det går att
            bli när man hör era samarbetspartners resonemang i dag. Man har
            anledning att vara orolig för vad som skall komma. Inge
          </note>
          <note>
            Carlsson nämner att något skall komma till våren.
          </note>
          <note>
            Problemet med de verkliga konkurrenssnedvridande kostnaderna,
            om vi jämför med exempelvis
          </note>
          <note>
            Danmark och Finland, löses ju inte genom resonemanget om likvärdiga
            villkor med andra företag i
          </note>
          <note>
            Sverige. Det är ju konkurrensen på marknaden som därvidlag är
            viktig, att vi får ned de kostnader som snedvrider konkurrensen.
          </note>
          <note>
            Det verkar som om Inge Carlsson vill sticka huvudet i sanden,
            precis som strutsen, för att slippa se verkligheten. Gå ut i verkligheten!
            Resonera med de svenska bönderna! Ta reda på hur det verkligen
            förhåller sig! Då tror jag att tonen blir lite annorlunda.
          </note>
          <note>
            När kommer de här förslagen? Kan vi lita på att det kommer några
            förslag över huvud taget? Vi har väntat ganska länge nu, och vi
            har varit pådrivande från moderat sida.
          </note>
          <note type="speaker">
            Anf. 41 INGE CARLSSON (s) replik:
          </note>
          <note>
            Herr talman! Jag nämnde ordet felräkningspengar när jag jämförde
            med ert budgetalternativ. Ert alternativ var att ni skulle ta
            5 miljoner kronor från Statens jordbruksverk och ge motsvarande
            till skogsvårdsorganisationen. Det var då jag menade att det var
            felräkningspengar, när de ändå har en omsättning på ungefär 250
            miljoner kronor vardera.
          </note>
          <note>
            Jag blir uppmanad att gå ut i verkligheten för att ta reda på
            hur situationen är. Jag känner nog verkligheten ganska bra. Om
            man nu ser på ekonomin för jordbrukarna och tittar i den statistik
            som finns på utredningstjänsten i det här huset kan man jämföra
            driftsöverskotten. I år är prognosen på 3 997 miljoner i driftsöverskott.
            Förra året hade man ett driftsöverskott på 3 293 miljoner. 1995,
            då vi socialdemokrater också hade makten, var överskottet 3 608
            miljoner.
          </note>
          <note>
            Under de borgerliga glansåren var det 1994 ett överskott på 2
            195 miljoner, 1993 på 2 751 miljoner och
          </note>
          <note>
            1992 på 2 404 miljoner.
          </note>
          <note>
            Det här är en verklighet, hur vi har kunnat förstärka driftsöverskotten
            för jordbrukarna. Det handlar om mer än 1 miljard per år i snitt.
            Det är en verklighet.
          </note>
          <note>
            Det här vill vi fortsätta. Vi tycker naturligtvis att det är
            viktigt att man kan hålla de här driftsöverskotten och kanske
            förstärka dem ännu mer, för att kunna möta importen av sämre mat,
            som jag vill påstå att det är fråga om. Vi har också lagt pengar
            till exportfrämjande åtgärder, där ni delar vår åsikt.
          </note>
          <note>
            Vår syn på verkligheten skiljer sig inte mycket åt, och det bevisar
            att vi har ungefär samma budget.
          </note>
          <note type="speaker">
            Anf. 42 INGVAR ERIKSSON (m) replik:
          </note>
          <note>
            Herr talman! Inge Carlsson kommer här tillbaka och talar om att
            det är så lönsamt i jordbruket och att det har blivit bättre och
            bättre. Självklart blev det bättre när vi kom in i EU - det har
            vi aldrig förnekat.
          </note>
          <note>
            Men det som har skett nu är ju att kostnadssnedvridningen jämfört
            med EU har blivit större och större, genom de betungande skatter
            och avgifter som vi har i Sverige och som ni socialdemokrater
            inte vill lyfta av. Det gör att lönsamheten sjunker mycket kraftigt
            under innevarande år. Den som inte ser detta vill antagligen inte
            se verkligheten.
          </note>
          <note>
            Vi varnar för detta. Det är ingen tillfällighet att suggorna
            slaktas ut och att vi nästa år får importera fläsk i ganska stor
            omfattning. Genom den här politiken sviker ni ju konsumenterna,
            som vill ha svenskproducerat.
          </note>
          <note>
            Om vi skall få en livskraftig utveckling och en bra utveckling
            av landsbygden krävs det i dag mycket snabbt - det är bråttom
            - positiva signaler om att ni verkligen arbetar för att sänka
            dessa kostnader, så att svenska producenter och svenska livsmedelsindustrier
            skall kunna klara konkurrensen. Vi kanske också skall slippa uppleva
            att 10 000-30 000 människor mister jobben under de närmaste åren
            framöver. Det är fråga om sysselsättning på landsbygden, och det
            är fråga om sysselsättning i livsmedelsindustrin osv.
          </note>
          <note>
            Ni måste ta detta på allvar. Efter vad vi hittills har hört tvivlar
            jag på att ni är beredda att göra detta. Men vi kommer att driva
            på hela tiden framöver både när det gäller de snedvridande kostnaderna,
            som drabbar jordbruksproducenterna, och när det gäller möjligheterna
            för livsmedelsindustrin att expandera och ta vara på de möjligheter
            som EU-medlemskapet har skapat. Men Sverige tar inte vara på de
            möjligheterna.
          </note>
          <note type="speaker">
            Anf. 43 INGE CARLSSON (s) replik:
          </note>
          <note>
            Herr talman! Ingvar Eriksson säger att vi socialdemokrater sviker
            konsumenterna. Det är ett ganska starkt uttryck. Han säger att
            om vi inte gör någonting kan det bli så att ungefär 20 000 mister
            sina jobb.
          </note>
          <note>
            Kom ihåg vad ni gjorde under era borgerliga år!
          </note>
          <note>
            450 000 jobb försvann, och människor blev arbetslösa. Ställ det
            i relation till det vi diskuterar nu!
          </note>
          <note>
            Kom också ihåg vad det är ni föreslår till årets riksdag! År
            2000 skall ni sänka skatterna med över
          </note>
          <note>
            60 miljarder. År 2001 skall ni sänka skatterna med
          </note>
          <note>
            85 miljarder. Man kan undra vad det är för samhälle ni eftersträvar.
            Inte är det ett samhälle för de breda konsumenterna, utan det
            är väl för de fåtaliga rika som ni brukar föra er politik.
          </note>
          <note>
            Man kan ju spegla risken att bli arbetslös. Den risken finns
            i Sveriges industri över huvud taget - den finns överallt. Men
            de svenska bönderna har alltså förra året stärkt sina inkomster
            med 9 %, enligt den utredning som en del ifrågasätter. De danska
            jordbrukarna har fått en försämring med 22 %. Om våra jordbrukare
            skulle komma i en katastrofsituation -
          </note>
          <note>
            som de inte befinner sig i nu - kommer vi kanske att snabba på
            en del av de åtgärder som ligger och väntar på att bli färdigberedda.
          </note>
          <note>
            Jag tycker inte att Ingvar Eriksson skall säga att vi sviker
            konsumenterna. Vi för faktiskt en väldigt rättvis politik i det
            här landet. Det är inte bara att se till böndernas bästa, utan
            det är att se till konsumenternas bästa och till Sveriges bästa.
            Det är en sådan hel politik som vi måste föra, och det är det
            vi gör. Men vi värnar också svenskt jordbruk och lantbruk. Vi
            tror att det är en framtidsnäring. Det är inte bara ord, utan
            vi har tagit hem hela miljöstöd och förbättrat mycket annat under
            de här åren. Det kommer vi att fortsätta med.
          </note>
          <note type="speaker">
            Anf. 44 GÖTE JONSSON (m):
          </note>
          <note>
            Herr talman! I går hade jag ett ganska långt samtal med en ung
            lantbrukare från Småland, närmare bestämt från Aneby kommun. Han
            började tidigt som bonde, och han har drivit sitt jordbruk som
            svinproducent. Han har varit optimist. Han har haft hela familjen
            med sig, i ett typiskt svenskt familjeföretag inom jordbrukssektorn.
          </note>
          <note>
            Nu är han bekymrad. För ett år sedan lade han ned sin verksamhet.
            Han avyttrade sina djur. Nu är det bara rester som återstår, såtillvida
            att det fortfarande kommer räkningar från den tid han hade djurhållning.
          </note>
          <note>
            Han kunde inte fortsätta. I den fina småländska bygden, där det
            öppna landskapet har så stor betydelse i många sammanhang, där
            jordbruket också ur sysselsättningssynpunkt är så viktigt, fick
            den unge, duktige och ambitiöse jordbrukaren lägga ned verksamheten
            därför att lönsamheten var för dålig.
          </note>
          <note>
            Det är därför ganska bekymmersamt när man hör
          </note>
          <note>
            Inge Carlsson säga att jordbruket inte har något lönsamhetsproblem,
            när verkligheten dag efter dag efter dag talar sitt tydliga språk:
            det är lönsamheten som är problemet i svenskt jordbruk.
          </note>
          <note>
            Den här unge bonden ber inte om bidrag. Han ber om rättvisa.
          </note>
          <note>
            När vi gick in i EU förespeglade vi Sveriges bönder att vi skulle
            se till att de fick konkurrensneutralitet i förhållande till bönder
            i andra länder. Vi sade det från moderat sida, och andra sade
            det också, och det är klart att näringen trodde på konkurrensneutraliteten.
            Hur har det sedan gått? Den ambitionen har inte uppfyllts.
          </note>
          <note>
            Näringen som sådan är på väg att uppfylla även viktiga politiska
            mål. Jag tänker på miljömål. Jag tänker på djurskyddsmål. Inga
            andra bönder har så höga krav och så höga ambitioner när det gäller
            miljöskyddskraven. Inga bönder i andra länder har så höga krav
            när det gäller djurskyddskraven. Inga jordbruksorganisationer
            i andra länder har så höga krav som de svenska organisationerna
            har när det gäller att uppfylla dessa mål. Vi har duktiga bönder
            och ett rationellt jordbruk, men vi har oerhörda konkurrensnackdelar.
          </note>
          <note>
            Det är ingen tvekan om att bönderna i dag lever i en väldigt
            hård konkurrens. Här har tidigare påtalats hur andra länder agerar.
            Danmark sänker skatter,
          </note>
          <note>
            USA ökar bidrag till bönder. Sverige går den motsatta vägen.
            Sverige lägger i stället på nya kostnader. Det är detta som är
            problemet. Konkurrensnackdelarna är belagda, teoretiskt i Livsmedelspolitiska
            utredningen och praktiskt utifrån de förhållanden som råder ute
            i verkligheten, genom att brukningsenheter försvinner i olika
            sammanhang.
          </note>
          <note>
            Här har tidigare nämnts att 20 % fler suggor slaktas i år än
            i fjol. Vad innebär det? Jo, det innebär givetvis att svenska
            konsumenter kommande år får köpa julskinka som kommer från tjudrade
            suggor söder om Öresund - inte för att konsumenterna vill det,
            utan därför att det förs en politik i landet som gör att det inte
            finns några andra möjligheter för konsumenterna.
          </note>
          <note>
            Detta är också en moralisk fråga. Här har Gudrun
          </note>
          <note>
            Lindvall talat om den biologiska mångfalden. Vi vet att den viktiga
            basen för biologisk mångfald ute i det agrara kulturlandskapet
            är det faktum att det finns bönder.
          </note>
          <note>
            Om vi inte ändrar politiken, stärker konkurrenskraften, kommer
            en stor del av jordbruket att försvinna. Gudrun Lindvall, det
            skulle vara intressant att höra hur man ser på detta. Man hör
            nämligen ofta resonemang om bevarande av biologisk mångfald och
            höga ambitioner. Men om själva basen, biotopen, för den biologiska
            mångfalden i det agrara landskapet försvinner och reduceras, kan
            man tala hur mycket som helst om lärkor, svalor, blåklint, nattviol
            och kattfot - det hjälper inte. Därför finns det ett klart samband
            också när det gäller ett bärkraftigt svenskt jordbruk visavi diskussionen
            om den biologiska mångfalden.
          </note>
          <note>
            Vad som behövs är snabba, effektiva åtgärder. Jag vill redovisa
            punkter som Moderata samlingspartiet har tagit upp. Ingvar Eriksson
            har påtalat många av dem tidigare.
          </note>
          <note>
            1. Vi måste sänka skatter och avgifter. Det är nödvändigt att
            sänka diesel-, el- och andra kostnader.
          </note>
          <note>
            2. Vi skall utnyttja EU-ersättningarna fullt ut. Det är viktigt.
            Detta skall inte ses som bidrag utan som ersättningar för utfört
            arbete, utförda prestationer.
          </note>
          <note>
            3. Vi måste förenkla regelverken. Det gäller framför allt miljöersättningarna
            men även annat. Det är fullständigt orimligt att svenska bönder
            skall behöva vara ute och med tumstock mäta grässvålens längd
            i september-oktober månad. Den formen av regelverk måste ändras.
          </note>
          <note>
            4. Vi måste bevaka svenska intressen i samband med agendaförhandlingar.
          </note>
          <note>
            5. Vi måste arbeta för att komma in i valutaunionen
          </note>
          <note>
            EMU. Svenska bönder lider av valutaförluster om vi står utanför
            EMU.
          </note>
          <note>
            6. Vi måste stärka forskningen också på det jordbrukspolitiska
            området. Här är vi lite grann bekymrade när det gäller SLU:s ställning
            framöver.
          </note>
          <note>
            Sedan måste jag ställa en fråga till Jonas
          </note>
          <note>
            Ringqvist, som jag tror har missuppfattat detta med
          </note>
          <note>
            EU. Det är ju ändå så att tack vare att vi är med i EU
          </note>
          <note>
            förbättras de svenska böndernas förutsättningar när det gäller
            konkurrenssituationen, förutsatt att de inhemska reglerna och
            kostnaderna revideras och förändras. När det gäller detta med
            dieselskatten t.ex.
          </note>
          <note>
            säger Jonas att det bara gynnar storbönderna. Det är inte alls
            på det sättet. Låt mig ta exempel från mina egna bygder i Småland,
            småländska höglandet, där en bonde tvingas att ha kanske 20 sidoarrenden
            inom två mils avstånd. Där går det sannerligen åt diesel för att
            klara den formen av företagskonstruktion.
          </note>
          <note>
            Det är viktigt att man utgår från verkligheten i de här sammanhangen.
            Driftsöverskottet har varit under diskussion. Man excesserar om
            driftsöverskott på några hundra miljoner, samtidigt som vi ändå
            vet att det svenska jordbrukets nettoöverskott är betydligt lägre
            än både de danska och de finska jordbrukens.
          </note>
          <note>
            Detta visar den Björkska utredningen klart på.
          </note>
          <note>
            Här är det angeläget att göra jämförelser. Man säger att det
            svenska driftsöverskottet är 3 miljarder kronor. Björkska utredningen
            pekar på att konkurrensnackdelen för svenskt jordbruk är 1 ½ miljard
            kronor. Om vi kom till rätta med 1 ½ miljard i konkurrensnackdel,
            skulle det kraftigt påverka driftsöverskottet i jordbruket och
            således också innebära att stora delar av det svenska jordbruket
            kan gå vidare och bli den framtidsnäring som så många talar om
            i dessa sammanhang.
          </note>
          <note>
            Näringen har visat vad man vill och att man kan.
          </note>
          <note>
            Nu måste även den politiska majoriteten ställa upp för att förbättra
            förutsättningarna.
          </note>
          <note>
            När man har lyssnat på debatten från de olika partiernas företrädare
            blir man bekymrad. I dag gick socialdemokrater, vänsterpartister
            och miljöpartister ut och sade: Nu skall samarbetet gälla under
            hela mandatperioden. Jag vill fråga Inge Carlsson: Kommer detta
            också att gälla jordbrukspolitiken och skattepolitiken?
          </note>
          <note>
            Om Gudrun Lindvalls och Jonas Ringqvists redovisning för hur
            de ser på det svenska jordbrukets framtid skulle vara vägledande
            för denna majoritetskonstellation, då blir man rädd. Då blir det
            sannerligen ingen positiv effekt för svenskt jordbruk.
          </note>
          <note>
            Inge, vad är det som kommer att gälla för jordbruksnäringen framöver?
            Är det det som Vänstern och Miljöpartiet står för, eller är ni
            här beredda att söka samarbete med andra partier?
          </note>
          <note>
            Till sist, herr talman, måste jag ställa ytterligare en fråga
            till Inge Carlsson. Jag har i dag fått i min hand ett fax som
            är baserat på en skrivelse från lantbruksenheten i Östergötlands
            län. Där står följande:
          </note>
          <note>
            Jordbruksverket hade planerat att göra en utbetalning av vallstödet
            den 28 december 1998. Regeringen har i stället beslutat att första
            utbetalning av 1998 års vallstöd skall ske så tidigt som möjligt
            januari 1999.
          </note>
          <note>
            Motivet för att flytta utbetalningen är att det s.k.
          </note>
          <note>
            utgiftstaket för statsbudgeten riskerar att överskridas för 1998.
            Enligt våra senaste kontakter med Jordbruksverket planeras nu
            utbetalning den 4 januari
          </note>
          <note>
            1999.
          </note>
          <note>
            Min fråga är: Hur kan man hantera en näring på detta sätt? Här
            har man aviserat att utbetalningarna skall ske i år. Strax innan
            detta skall hända kommer det sedan ett meddelande om att man på
            grund av att staten inte har pengar skjuter på utbetalningen till
            bönderna. Och här har bönderna planerat att betala sina räkningar
            före årsskiftet, för de har fått besked från staten om att de
            kommer att få pengarna.
          </note>
          <note>
            Så här får det inte gå till. Min fråga till Inge
          </note>
          <note>
            Carlsson är: Är det verkligen på det sättet att regeringen hanterar
            näringen så att man inte ens på en så här fundamental punkt är
            beredd att hålla fast vid givna löften?
          </note>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 45 JONAS RINGQVIST (v) replik:
          </note>
          <note>
            Herr talman! Göte Jonsson inledde med att tala om rättvisa och
            om en bonde som han ansåg sig representera som kräver rättvisa.
            Rättvisa är ju en paroll som mitt parti är väl förtroget med.
            Så jag skulle vilja ställa en fråga till Göte om två tydliga exempel
            som jag tog upp tidigare. Det gäller två olika bönder, två olika
            driftsformer och vad dieselskatten innebär för dem.
          </note>
          <note>
            En mjölkbonde med 50 hektar och 35 kor får om man tar bort dieselskatten
            helt en sänkning av skatten med 8 000 kr om året. Det andra exemplet
            är en spannmålsodlande bonde som odlar 200 hektar med enbart spannmål.
            Denne bonde skulle om man tog bort dieselskatten få en sänkning
            på 75 000 kr om året. Är det rättvisa, Göte Jonsson?
          </note>
          <note type="speaker">
            Anf. 46 GÖTE JONSSON (m) replik:
          </note>
          <note>
            Herr talman! Det är givetvis rättvisa. När vi nu får höra att
            Vänstern är det parti som har tolkningsföreträde vad gäller rättvisa,
            så delar jag inte den uppfattningen.
          </note>
          <note>
            Det är alldeles uppenbart att den som har stora utgifter på grund
            av att det bedrivna jordbruket är större också får större del
            av sänkningen av denna kostnad.
          </note>
          <note>
            Hur skulle det se ut, och vilket rättvisebegrepp skulle
          </note>
          <note>
            Vänsterpartiet ha, om det helt plötsligt skulle vara på det sättet
            att den som har de höga kostnaderna skall få de små kompensationerna
            under det att den som har de låga kostnaderna skall få de höga
            kompensationerna?
          </note>
          <note>
            Jag förstår att det är rättvisa enligt vänstermodell.
          </note>
          <note>
            Men det är inte rättvisa enligt Moderata samlingspartiet.
          </note>
          <note type="speaker">
            Anf. 47 JONAS RINGQVIST (v) replik:
          </note>
          <note>
            Herr talman! Rättvisa för Vänsterpartiet handlar i det här fallet
            om detta: Var finns lönsamheten och var finns olönsamheten i svenskt
            jordbruk? Inom växtodlingen finns inte olönsamheten på samma sätt
            som inom djurhållningen. Det är de små och medelstora mjölk- och
            köttgårdarna och svinproduktionen som har lönsamhetsproblem i
            dag. Skall vi göra några insatser, skall vi dela ut en miljard
            eller vad det handlar om, så skall pengarna hamna på rätt ställe.
          </note>
          <note type="speaker">
            Anf. 48 GÖTE JONSSON (m) replik:
          </note>
          <note>
            Herr talman! Återigen ett typiskt vänsterresonemang. Pengarna
            skall hamna på rätt ställe, och rätt ställe är det som Vänsterpartiet
            bestämmer sig för.
          </note>
          <note>
            Jonas Ringqvist gör ett fundamentalt misstag när han påstår att
            svensk animalieproduktion inte skulle tjäna på sänkta dieselskatter.
            Visst gör man det. Jag tog ju upp exempel hemifrån Småland. Där
            har vi animalieproduktion. Det är där vi har djuren som betar
            på ängarna. Och det är där som bönderna har höga kostnader för
            diesel för att man har sidoarrenden som ligger på milsvida avstånd
            från stamfastigheten.
          </note>
          <note>
            Det är viktigt, herr talman, att man tolkar rättvisa på rätt
            sätt. När jag hör Jonas blir jag ännu mer bekymrad för den majoritet
            som man nu har deklarerat i tidningen i dag och som skall gälla
            i fyra år. Jag hoppas att Inge Carlsson har en annan syn på rättvisa
            under de här fyra åren än vad Jonas Ringqvist har. I
          </note>
          <note>
            annat fall är det synd om svenskt jordbruk. Det är även synd
            när det gäller tolkningen av vad som är rättvist.
          </note>
          <note type="speaker">
            Anf. 49 INGE CARLSSON (s) replik:
          </note>
          <note>
            Herr talman! Den här debatten skulle ju handla om utgiftsområdena
            i vårt utskott. Nu vill Göte Jonsson prata om helt andra saker.
            Han vill efterhöra hur det här samarbetet kommer att fungera kommande
            år under denna mandatperiod.
          </note>
          <note>
            Jag kan väl bara säga att han kan fortsätta att läsa
          </note>
          <note>
            Dagens Nyheter. Det framgår ju helt klart att vår ambition är
            att vi skall jobba tillsammans under den här mandatperioden. Det
            är klart att om Göte Jonsson bara skulle ha gått ifrån detta att
            ta fem miljarder från det fattiga Statens jordbruksverk och ge
            till de rika skogsorganisationerna så hade vi varit överens med
            er också den här gången. Allting talar alltså för att ju fler
            partier det är som blir överens om den här näringen desto bättre
            är det. Vi skall göra allt för att hålla ihop.
          </note>
          <note>
            När det sedan gäller det fax som lästes upp vill jag säga till
            Göte Jonsson att jag föreslår att han skriver en fråga. Då får
            han nog ett bättre svar än vad jag kan ge. Jag har nämligen inte
            läst faxet. Jag har över huvud taget aldrig hört talas om det
            här problemet.
          </note>
          <note type="speaker">
            Anf. 50 GÖTE JONSSON (m) replik:
          </note>
          <note>
            Herr talman! Jag tackar för tipset när det gäller vem jag skall
            ställa frågan till. Det intressanta är egentligen inte problemet
            som sådant när det gäller det här faxet. Det intressanta, Inge
            Carlsson, är att jag tycker att det visar på en utomordentlig
            nonchalans från regeringens sida gentemot modernäringen när man
            gör på det här sättet.
          </note>
          <note>
            Man vet att svenska bönder har skulder som skall betalas till
            spannmålsproducenter och andra. Bönderna har räknat med att den
            28:e kommer pengarna, den
          </note>
          <note>
            29:e betalar vi notan och vid årsskiftet har vi bokslut.
          </note>
          <note>
            Det är det som är allvarligt. Det är en nonchalans som inte får
            förekomma.
          </note>
          <note>
            Sedan vill jag säga något om samarbetet. Jag blir inte lugnad.
            Jag har ju läst DN. Det är det som skrämmer. Är det, Inge Carlsson,
            socialdemokratins uppfattning att Gudrun Lindvalls miljöparti
            och
          </note>
          <note>
            Vänsterpartiet, båda dessa partier, har rätt syn på jordbrukspolitiken?
            De säger nej till dieselskattesänkningar och nej till elskattesänkningar.
            I stället skall det bli höjningar.
          </note>
          <note>
            Har ni samma uppfattning som de? Tycker ni också att det skall
            bli selektiva åtgärder med stöd, punktstöd, utifrån vad vi som
            partier tycker är viktigt, inte utifrån vad bönderna vill? Det
            är det som är frågan.
          </note>
          <note>
            Jag skulle vara nöjd om Inge Carlsson svarade på denna principfråga:
            Ställer Socialdemokraterna upp på de principer som de andra partierna
            har skisserat eller kan vi diskutera vidare utifrån sunda principer?
          </note>
          <note type="speaker">
            Anf. 51 INGE CARLSSON (s) replik:
          </note>
          <note>
            Herr talman! Jag är inte ett dugg orolig för det här samarbetet.
            Det är klart att det är tre partier och att det kan skilja lite
            i nyanserna. Så är det ju alltid. Men jag litar mer på Miljöpartiet
            och Vänsterpartiet när det gäller miljö- och jordbruksfrågor än
            vad jag litar på Moderata samlingspartiet.
          </note>
          <note type="speaker">
            Anf. 52 GÖTE JONSSON (m) replik:
          </note>
          <note>
            Herr talman! Det var ett besked som sannerligen inte gjorde mig
            lugn. Jag förstår att det inte heller var meningen. Men framför
            allt tycker jag att detta är ett besked till Sveriges bönder.
            Om vi hade fått igenom våra förslag de senaste två åren så hade
            vi haft fler bönder i produktion. Vi hade haft en högre lönsamhet
            i svenskt jordbruk. Vi hade haft en bättre export. Vi hade haft
            fler sysselsatta i livsmedelsnäringen.
          </note>
          <note>
            Nu säger Inge Carlsson: Den politiken ställer vi inte upp på.
            Vi ställer upp på en politik som innebär att man i princip skall
            skrota det konventionella jordbruket. Man skall bygga upp jordbruket
            på en form av politikerstyrda bidrag och liknande. Det är en politik
            som attraherar socialdemokraterna mer.
          </note>
          <note>
            Då beklagar jag de svenska bönderna. Jag beklagar inte minst
            de unga svenska bönderna.
          </note>
          <note>
            Min förhoppning är att man ändå nyktrar till i dessa sammanhang.
            I annat fall har vi ju faktiskt ingenting att se fram emot när
            det gäller diskussionerna om det svenska jordbrukets framtid och
            möjligheten att svensk livsmedelsindustri skall bli en framtidsnäring.
          </note>
          <note type="speaker">
            Anf. 53 CAROLINE HAGSTRÖM (kd):
          </note>
          <note>
            Herr talman! När staten byggde upp landets distriktsveterinärorganisation
            under 1930-talet var det för att bekämpa smittsamma sjukdomar
            inom animalieproduktionen och därmed också befrämja folkhälsan.
          </note>
          <note>
            Uppdraget för organisationen var alltså att den skulle svara
            för sjuk- och hälsovården inom landets animalieproduktion och
            för hästar som användes inom jordoch skogsbruket.
          </note>
          <note>
            Genom det klart formulerade uppdraget kan man konstatera att
            organisationen har haft en stor betydelse för animalieproduktionen
            men också för den svenska folkhälsan. Det entydiga och mycket
            klart formulerade uppdraget för landets distriktsveterinärer har
            sedan 1930-talet också haft en bred förankring här i riksdagen.
            Den gamla målsättningen med och det preciserade uppdraget för
            verksamheten låg också fast när den nya distriktsveterinärorganisationen
            genomfördes 1995.
          </note>
          <note>
            I förra årets budgetproposition angavs också mycket tydligt från
            regeringens sida att distriktsveterinärernas roll är att tillgodose
            behovet av sjuk- och hälsovård för animalieproduktionen och för
            hästar inom jord- och skogsbruket, alltså en bekräftelse på att
            det gamla uppdraget fortfarande gällde för distriktsveterinärorganisationen.
            I årets budgetproposition saknas dock denna mycket viktiga och
            distinkta uppdragsformulering.
          </note>
          <note>
            Herr talman! Låt mig här uttrycka en from förhoppning om att
            det är av rent förbiseende eller glömska som regeringen i år har
            tappat bort denna principiellt mycket viktiga inriktning för distriktsveterinärverksamheten.
            Låt mig också uttrycka en förhoppning om att det inte i själva
            verket är taktiska överväganden som ligger bakom regeringens lapsus
            och att det i själva verket inte är ett sätt för regeringen att
            smygvägen ändra inriktning för distriktsveterinärernas verksamhet.
            Med tanke på den enighet som tidigare rått här i riksdagen kring
            distriktsveterinärorganisationens uppdrag borde det gå att få
            en majoritet bakom kravet på att regeringen rättar till årets
            misstag i propositionsskrivningen.
          </note>
          <note>
            Herr talman! Jag ansluter mig självfallet till Dan
          </note>
          <note>
            Ericssons tidigare yrkanden, men i detta sammanhang yrkar jag
            bifall endast till reservation 5.
          </note>
          <note type="speaker">
            Anf. 54 GUDRUN LINDVALL (mp) replik:
          </note>
          <note>
            Herr talman! Jag tycker att det är en mycket viktig punkt som
            Caroline Hagström tar upp. Vi i Miljöpartiet har uppfattat detta
            som någon sorts lapsus, att det bara glömdes bort. Jag vill bara
            deklarera att om det blir en votering om reservation 5 kommer
            vi i Miljöpartiet att lägga ned våra röster, eftersom vi anser
            att detta är något som måste ses över.
          </note>
          <note type="speaker">
            Anf. 55 LENNART DALÉUS (c):
          </note>
          <note>
            Herr talman! De svenska bönderna har valt att konkurrera med
            livsmedel av hög kvalitet. I många andra länder är det inte på
            det sättet. Det ser vi av skräckreportage om belgisk blå, om grymma
            djurtransporter och flera andra liknande rapporter.
          </note>
          <note>
            Den svenske bonden har ju offensivt satsat på att vi i Sverige
            skall ha Europas bästa djurskydd. Det har gjort att vi som konsumenter
            har kunnat känna oss trygga när vi äter svenska livsmedel. Vi
            behöver inte ha dåligt samvete när vi sätter i oss frukostfilen,
            ostsmörgåsen eller vad det nu kan vara. Vi kan äta dessa livsmedel
            med gott samvete.
          </note>
          <note>
            Vi äter emellertid inte bara för att överleva, utan vi äter också
            därför att det som vi stoppar i oss många gånger avgör vår hälsa.
            Samtidigt som denna kunskap om betydelsen av livsmedlen för vår
            hälsa ökar får vi ökad osäkerhet om vad livsmedlen egentligen
            innehåller. Och under denna höst - det kan vara värt att notera
            - har larmrapporterna duggat kanske tätare än någonsin. Vi fick
            i september veta att frukt och grönsaker från Holland, Belgien
            och Spanien besprutas med antibiotika. Vi får rapporter om skandaler
            i EU-
          </note>
          <note>
            ländernas djurhantering. Vi känner oro för gentekniskt förändrade
            livsmedel som är på väg in på våra butikshyllor, och vi vet att
            belgiska grisar får lugnande medel för att överleva grymma transporter.
            Detta är rapporter som har nått oss under hösten.
          </note>
          <note>
            Herr talman! Detta ledde till att jag redan i september begärde
            att regeringen skulle tillsätta en kommission för säker mat. Nu
            blev det inte på det sättet. Regeringen har inte gjort det. Ingenting
            har egentligen hänt. Nu skulle jag, herr talman, ha kunnat leva
            med att ingenting har hänt om man av andra skäl skulle tycka att
            regeringen har en bra livsmedelspolitik. Men det är ju inte på
            det sättet. Man blir bara oroligare och oroligare för att regeringen
            inte tar dessa frågor riktigt på allvar, som om regeringen inte
            riktigt vill.
          </note>
          <note>
            Fyrpartiregeringen med centerpartisten Karl Erik
          </note>
          <note>
            Olsson som jordbruksminister lyckades övertyga EU
          </note>
          <note>
            om att det svenska förbudet mot antibiotika i djurfoder skulle
            få vara kvar. Vi fick fyra år på oss att visa att antibiotika
            i djurfoder var hälsofarligt.
          </note>
          <note>
            Nu har den svenska regeringen haft god tid på sig med detta.
            Den har kunnat arbeta med detta under många år. Men det har den
            inte gjort. Och nu tyder mycket på att jordbruksministern och
            därmed Sverige kommer att få ge upp det svenska förbudet mot antibiotika
            i djurfoder. Det här visar att den svenska regeringen inte har
            gjort sin läxa. Den har inte gjort det som den skulle göra på
            detta område. Regeringen har inte presenterat ett tillräckligt
            vetenskapligt underlag för att detta förbud skulle kunna bestå.
          </note>
          <note>
            Jag frågade jordbruksministern om detta för några veckor sedan
            i den muntliga frågestunden. Då sade jordbruksministern att hon
            hoppades kunna bibehålla förbudet mot antibiotika i djurfoder
            trots att övergångstiden skulle löpa ut. Men bara två veckor senare
            stod det klart att EU kommer att förbjuda mindre än hälften av
            all antibiotika som borde förbjudas för användning i djurfoder.
            Fortfarande finns det alltså fyra antibiotiska preparat och två
            tillväxtfrämjande substanser som kommer att vara godkända i djurfoder.
            Det finns alltså inget stöd för det svenska totalförbudet.
          </note>
          <note>
            Herr talman! Om mindre än två veckor kommer det generella förbudet
            mot antibiotika i djurfoder att vara ett minne blott. Så går det
            när Socialdemokraterna får sköta jordbrukspolitiken. Då blir det
            på det sättet. När man granskar den här frågan och frågor där
            Socialdemokraterna låtit bli att agera, märker man att det mesta
            är halvmesyrer.
          </note>
          <note>
            Jag skulle ha velat fråga jordbruksministern om några saker.
            Men nu har jag hamnat i ett dilemma.
          </note>
          <note>
            Hon är uppenbarligen inte här. Då är den vanliga frågan: Vad
            gör man då? Ja, då hoppas man att det finns någon socialdemokrat
            i kammaren som till äventyrs kan föra fram och stå för regeringens
            åtgärder. Jag gissar att det är på det sättet, annars får jag
            återkomma i ett batteri med interpellationer som på något sätt
            tvingar jordbruksministern att då och då befinna sig i kammaren
            för att svara på frågor.
          </note>
          <note>
            Herr talman! Det som jag hade tänkt fråga jordbruksministern
            om är någonting som gäller landsbygden, de små orterna och jordbruket.
            Vid landsbygdsriksdagen 1997 lovade statsminister Göran Persson
          </note>
          <note>
            Börje Hörnlund, som är ordförande för Hela Sverige skall leva,
            en parlamentarisk utredning om glesbygdens, landsbygdens och de
            små orternas framtid. Då hade jag i dag tänkt fråga jordbruksministern:
            Vad blev det av detta löfte? Hur länge tänker regeringen vänta
            innan den infriar det som den har utlovat i den delen, eller var
            det bara ett hastigt löfte som är glömt ungefär lika snabbt som
            det blev sagt?
          </note>
          <note>
            På samma sätt är det naturligtvis när det gäller
          </note>
          <note>
            Björks utredning och förutsättningarna för det svenska jordbruket.
            Detta har redan diskuterats lite grann här i dag. Man blir lite
            undrande när man hör allt det som inte minst statsministern har
            sagt om jordbruksnäringen som avgörande för landsbygdsutvecklingen,
            vilka insatser som skall göras och att det skall ges villkor som
            är likvärdiga med andra näringars.
          </note>
          <note>
            Det finns en uppsjö av citat som kan användas när det gäller
            vad regeringen och statsministern sagt på den punkten.
          </note>
          <note>
            Frågan är alltså hur länge man tänker överväga -
          </note>
          <note>
            det ordet användes nu igen - frågan, överväga att ge svenska
            bönder likvärdiga konkurrensvillkor. Där står man, herr talman,
            alldeles uppenbart inför ett annat dilemma. Regeringens företrädare
            här i kammaren säger: Det här kommer tillbaka nästa år. Då skall
            vi diskutera frågan. Men samtidigt har vi den situation som någon
            här tidigare pekade på, nämligen att regeringen säger att man
            skall jobba ihop med de två andra partierna, med Miljöpartiet
            och Vänsterpartiet.
          </note>
          <note>
            Men de två partierna vill inte för sitt liv förverkliga intentionerna
            i Björks utredning.
          </note>
          <note>
            Då måste väl ändå vi här i kammaren och många jordbrukare fråga
            sig: Vad händer om det inte finns en majoritet i den grupp som
            säger sig styra landet?
          </note>
          <note>
            Hur skall det då fungera när det gäller att förverkliga de här
            intentionerna? Jag tycker, som herr talmannen förstår, att regeringens
            agerande lämnar mycket i övrigt att önska.
          </note>
          <note>
            Herr talman! Jag kan försäkra att vi i Centerpartiet kommer att
            göra allt vi kan för att Sverige skall ha ett livskraftigt jordbruk.
            I själva verket är det så att vi, när finansutskottet avslutade
            sin behandling av statsbudgeten, var det enda partiet som drev
            frågan om att intentionerna i Björks utredning skulle fullföljas.
          </note>
          <note>
            Centern är ett parti som har lagt fram konkreta förslag om hur
            intentionerna skall genomföras och vi kommer att fortsätta på
            den vägen.
          </note>
          <note>
            I detta anförande instämde Lena Ek, Eskil Erlandsson, Kenneth
            Johansson, Birgitta Carlsson och
          </note>
          <note>
            Åke Sandström (alla c).
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 17 §.)
          </note>
          <note>
            17 § Allmän miljö- och naturvård
          </note>
          <note>
            Föredrogs
          </note>
          <note>
            Miljö- och jordbruksutskottets betänkande MJU2
          </note>
          <note>
            Utgiftsområde 20 Allmän miljö- och naturvård (prop.
          </note>
          <note>
            1998/99:1 delvis)
          </note>
          <note type="speaker">
            Anf. 56 GÖTE JONSSON (m):
          </note>
          <note>
            Herr talman! Inledningsvis ber jag att få yrka bifall till reservation
            nr 2.
          </note>
          <note>
            I veckan kom Naturvårdsverket med en utredning om forskningen
            på miljöområdet. I den rapporten redovisar man klart att Naturvårdsverket
            måste ha tillbaka forskningspengar för att miljöforskningen skall
            kunna klaras på ett rimligt sätt. Det tycker jag är väldigt bra.
            Från moderat sida har vi under alla år ställt krav på att anslagen
            till miljöforskningen skall öka. Vi har med det kravet också i
            årets budgetproposition - tyvärr blev det avslag.
          </note>
          <note>
            Om man hade lyssnat på vad vi tidigare sade skulle vi ha sluppit
            de här knepiga turerna kring forskningsanslagen till miljösektorn.
            Förra miljöministern, Anna Lindh, försäkrade i denna kammare att
            det faktum att man drog bort forskningsanslagen för
          </note>
          <note>
            Naturvårdsverket och i stället litade på MISTRA inte alls skulle
            innebära någonting negativt för forskningen på miljöområdet; detta
            trots att forskarvärlden varnade och trots att det mycket snabbt
            visade sig att det var fel.
          </note>
          <note>
            Nu får vi klara besked från Naturvårdsverket, och det är bra.
            Men jag skulle vilja fråga er i majoriteten:
          </note>
          <note>
            Varför har ni inte redan nu ställt upp på våra krav, och hur
            kommer ni att hantera Naturvårdsverkets krav till regeringen när
            det gäller en återgång till den gamla ordningen? Det är intressant
            att studera hur
          </note>
          <note>
            Miljöpartiet ställer sig i de här sammanhangen. Miljöpartiet
            säger sig ju vara det stora miljöpartiet.
          </note>
          <note>
            Men hur är det nu, Gudrun Lindvall, när det gäller forskningsanslagen?
            Hur är det när det gäller miljötillsynen? Hur kommer det att gå
            t.ex. för Kristinebergs station på västkusten? Ni stöder ju regeringen
            på den punkten. Det innebär att viktig kunskap kommer att gå till
            spillo när det gäller havsforskningen på det här området. Jag
            konstaterar att ni sviker, och jag konstaterar att vi från moderat
            sida håller miljöfanan betydligt högre än vad Miljöpartiet gör
            i denna viktiga fråga.
          </note>
          <note>
            Ett annat område är kalkningen. Nu har länsstyrelserna tydligen
            fått besked från regeringen om att kalkningsanslagen för kommande
            år kommer att dras ned, vilket i sig kommer att innebära att vi
            går miste om den reparation av sjöar och vattendrag som kalkningsinsatser
            har inneburit. Från moderat sida ställer vi krav på ökade kalkningsanslag.
            Riksdagen har ju uttalat att här inte skall göras några förändringar.
          </note>
          <note>
            Jag måste fråga företrädaren för majoriteten: Hur stämmer det
            med vad riksdagen har uttalat att man nu går ut till länsstyrelserna
            och säger att de får får minskade anslag? Jag är bekymrad över
            schackrandet här. Man bakar samman och gömmer kalkningsanslagen
            i en större anslagspost. Vi moderater är det enda partiet som
            säger nej till detta. Vi gör det därför att vi tycker att det
            är mycket viktigt att riksdagen får fatta beslut om kalkningsanslagens
            storlek, så att man inte kan leka Svarte Petter med denna viktiga
            fråga i Regeringskansliet. Vi har en reservation på den punkten.
          </note>
          <note>
            Jag beklagar att majoriteten tydligen stöder regeringens syn
            i det här sammanhanget.
          </note>
          <note>
            En annan viktig fråga är länsstyrelsens möjligheter att disponera
            medel även när det gäller administration för att kunna få fram
            nya naturreservat. Det är också intressant att fråga majoriteten:
            Varför kan ni inte ställa upp på detta? Det innebär ju ökade möjligheter
            att klara nya naturreservat.
          </note>
          <note>
            Den biologiska mångfalden är en viktig fråga.
          </note>
          <note>
            Från moderat sida har vi redovisat ett radikalt förslag:
          </note>
          <note>
            Sälj ut aktier i Assi Domän! Satsa 2 miljarder kronor ganska
            omgående på bevarande av biologisk mångfald och 1 miljard kronor
            för att så snabbt som möjligt gå in och klara förvärv av viktiga
            områden! Alternativt: Teckna naturvårdsavtal med markägaren!
          </note>
          <note>
            Satsa 1 miljard kronor på en fond öppen för donationer som förvaltas
            av dem som kan miljövårdsfrågor!
          </note>
          <note>
            På så sätt kan vi ha en långsiktig politik för bevarande av biologisk
            mångfald i skogsbruket. Jag vågar påstå att detta är det mest
            ambitiösa förslag som har lagts fram i Sveriges riksdag när det
            gäller bevarande av biologisk mångfald.
          </note>
          <note>
            Jag skulle vilja fråga företrädarna för majoritetspartierna:
            Hur ser ni på den tanken? Skulle ni kunna vara beredda att ställa
            upp på den formen av konstruktion, dvs. på att växla pengar på
            det sättet?
          </note>
          <note>
            Då kan vi nämligen klara den biologiska mångfalden i skogsbruket,
            samtidigt som vi kan klara de viktiga ägarintressena i det här
            sammanhanget.
          </note>
          <note>
            Herr talman! Jag yrkar återigen bifall till reservation nr 2.
          </note>
          <note type="speaker">
            Anf. 57 ESTER LINDSTEDT-STAAF (kd):
          </note>
          <note>
            Herr talman! Regeringen har till stora delar lagt fram ett bra
            förslag för utgiftsområde A 20 Allmän miljö- och naturvård, anser
            Kristdemokraterna. En del av förslagen har karaktären av återställare
            efter tidigare sänkningar från i huvudsak socialdemokratiskt håll.
            Kristdemokraterna har i flera år haft förslag på att man skall
            höja posterna.
          </note>
          <note>
            Kristdemokraterna ville i föreliggande miljöbudget utöka ramen,
            varför vi bifogat ett särskilt yttrande.
          </note>
          <note>
            Jag skall nämna något av det som vi vill satsa extra på.
          </note>
          <note>
            Naturvårdsverket har vi redan hört talas om en del här. Naturvårdsverket
            har en samlande och pådrivande uppgift i miljövårdsarbetet och
            har ansvar för uppföljning och utvärdering inom området. För detta
            krävs mer resurser än vad regeringen föreslagit - det frånsett
            forskningen, som vi hörde här nyss. Speciellt utvärdering och
            uppföljning av fattade beslut måste vara en prioriterad uppgift.
            Kristdemokraterna har därför föreslagit, att anslaget A 1 Naturvårdsverket
            tillförs ytterligare 10 miljoner kronor.
          </note>
          <note>
            Enligt vår uppfattning bör även anslaget A 2
          </note>
          <note>
            Miljöövervakning m.m. utökas med 10 miljoner kronor. Dessutom
            skulle fördelningen av dessa pengar ske så att ideella föreningar
            tillförsäkras tillräckliga medel.
          </note>
          <note>
            Regeringen föreslår en tydlig ökning av anslaget för inköp av
            naturskog. Men det behövs också pengar hos länsstyrelserna, så
            att man snabbt kan kartlägga och inventera sådana områden. Sedan
            krävs det pengar även för skötsel av områdena. Denna utgiftsdel
            är proportionellt större i jordbrukslänen, där det ofta är fråga
            om småskogsbruk. Där blir det oftast fråga om biotopskydd, som
            inte kostar så mycket i inköp men kostar att förvalta. Vi har
            därför föreslagit att anslaget
          </note>
          <note>
            A 3 Åtgärder för att bevara den biologiska mångfalden ökas med
            10 miljoner kronor. Dessa medel skulle öronmärkas för länsstyrelsernas
            administration. I
          </note>
          <note>
            detta sammanhang yrkar jag bifall till reservation 3.
          </note>
          <note>
            År 1998 erhöll Naturvårdsverket inget anslag för forskning. Göte
            Jonsson var inne på det. Man menade att MISTRA skulle kunna klara
            det. Det framgår också av betänkandet, att man utgår från att
            så är fallet. Det står att Stiftelsen för miljöstrategisk forskning,
            MISTRA, fr.o.m. år 1998 i allt väsentligt övertagit ansvaret för
            att finansiera den forskning som
          </note>
          <note>
            Naturvårdsverket tidigare finansierade. 1998 avsatte
          </note>
          <note>
            MISTRA 80-100 miljoner kronor för sådan forskning som tidigare
            skötts av Naturvårdsverket. 63 miljoner kronor av detta gick till
            ettårssatsningar, som alltså inte kan fortsätta. Jag återkommer
            till varför det blir så. För närvarande täcker MISTRA ungefär
            90 miljoner av det som Naturvårdsverket tidigare hade, 140
          </note>
          <note>
            miljoner, i forskningspengar. Sammanlagt lade
          </note>
          <note>
            MISTRA 1998 ned 300 miljoner kronor på forskning.
          </note>
          <note>
            Då har den gått utöver vad den får göra. Det är en stiftelse,
            och enligt bestämmelserna skall den leva på avkastning, men avkastningen
            understiger det här beloppet. Kommande år måste man minska på
            forskningen för 50 miljoner kronor. Dessutom begränsar
          </note>
          <note>
            MISTRA:s stadgar vad den får forska om. Därav dessa ettårssatsningar
            som man sedan inte kan fortsätta med. MISTRA har bedömt det så
            att man inte kan finansiera kortsiktigt inriktad effektforskning.
          </note>
          <note>
            Med detta avses exempelvis forskning angående gränsvärden och
            sådan forskning som gränsar till miljöövervakning. Och miljöövervakningen
            kommer att öka. Denna forskning saknar alltså för närvarande hemvist
            i något finansieringssystem.
          </note>
          <note>
            Kristdemokraterna har därför föreslagit att 100
          </note>
          <note>
            miljoner kronor anslås för detta i ett nytt anslag Miljö- och
            kretsloppsforskning. Det stämmer bra med
          </note>
          <note>
            Naturvårdsverkets bedömning, att man behöver 110
          </note>
          <note>
            miljoner kronor. I tisdags kom Naturvårdsverket med den rapport
            som var beställd av regeringen i oktober.
          </note>
          <note>
            Man skulle göra en samlad bedömning över den svenska miljöforskningen.
            Där kommer man fram till att Naturvårdsverket behöver ha egna
            pengar för forskning, annars fungerar det inte. Man har olika
            förslag hur det praktiskt kan ordnas. Men det stämmer ganska väl
            med den summa som Kristdemokraterna vill anslå, 100 miljoner kronor.
          </note>
          <note>
            Regeringen uppger också att kalkningen av sjöar och vattendrag
            inte skall minska. Då frågar jag mig:
          </note>
          <note>
            Varför har jag då fått en bunt brev från länsstyrelser och en
            kommun där man klagar över minskade anslag till kalkning?
          </note>
          <note>
            Försurningen är vårt största miljöproblem. Jag behöver knappast
            här i kammaren diskutera försurningens effekter. Nödvändigheten
            och effekten av kalkning är uppenbar. Kalkningen behövs, så länge
            vi inte eliminerat försurningskällorna. Vid en minskad kalkning
            försämras tillståndet omgående i de aktuella vattendragen och
            sjöarna. Allra snabbast sker utslagningen av vattenorganismer
            när kalkning avbryts och vattnet hastigt försuras. Vi vet att
            det inte hjälper med att slänga dit den felande dosen kalk efteråt.
            Dessutom behövs det mer kalk regnrika år som i år när syran i
            marken lakas ur till vattendrag och sjöar. Göteborgsregionen t.ex.
            är mycket utsatt på grund av tunt jordtäcke och grovkorniga, kalkfattiga
            jordar.
          </note>
          <note>
            Halland och Blekinge har andra jordar men har ett stort försurningstryck.
            Försurningen kan också påverka folkhälsan.
          </note>
          <note>
            Regeringen föreslår 160 miljoner kronor i anslag till kalkningen.
            Nuvarande nivå är 185 miljoner. Det låter kanske som en liten
            minskning, men för västkustlänen skulle den föreslagna tilldelningen
            bli en tredjedel mindre än nu.
          </note>
          <note>
            Det hölls ett möte den 19-20 november 1998
          </note>
          <note>
            mellan Naturvårdsverket, Fiskeriverket och tre länsstyrelseföreträdare.
            Då konstaterade man att den föreslagna anslagsnivån på 160 miljoner
            kronor inte är förenlig med direktivet, att inga kalkningar skall
            avbrytas. Det antyds i betänkandet att effektivisering kan ge
            besparing. Men kalkningsbidragen har redan förut varit i underkant,
            varför de mest försurningsdrabbade länen sett över kostnaderna,
            så att man får ut mesta möjliga kalkning för pengarna. En minskning
            av kalkningen medför att man måste minska på det antal vattendrag
            och sjöar som kalkas, med åtföljande snabb vattenförsurning, som
            jag sade förut, av de uteslutna vattnen. Detta ger ingen besparing
            utan är bara dålig hushållning med tidigare satsade medel.
          </note>
          <note>
            Kristdemokraterna har därför föreslagit 180 miljoner kronor som
            direkt skall öronmärkas för kalkningsverksamheten. Det innebär
            att regeringens anslag ökas med 20 miljoner kronor. Nu är ramen
            antagen, och vårt förslag har ansetts öka ramen. Men jag rekommenderar
            att man nu visar att löften verkligen kan hållas, dvs. i detta
            sammanhang att inga kalkningsprojekt skall avbrytas. Det innebär
            att pengar flyttas inom anslaget A 3. Var inte det meningen att
            medlen skulle kunna användas flexibelt, när ramanslaget A 4 Investeringar
            och skötsel för naturvård flyttades till anslag A 3? Eller hur
            har majoriteten tänkt sig det?
          </note>
          <note>
            Med detta yrkar jag bifall till reservation 1. Om det yrkas bifall
            till reservation 4 kan vi tänka oss att stödja även den. Jag yrkar
            alltså bifall till reservationerna 1 och 3 och hänvisar i övrigt
            till Kristdemokraternas särskilda yttrande.
          </note>
          <note type="speaker">
            Anf. 58 ESKIL ERLANDSSON (c):
          </note>
          <note>
            Herr talman! Rent allmänt skulle jag vilja säga att det under
            fyrpartiregeringens tid utvecklades en tydlig strategi för att
            kretsloppsanpassa samhället. Miljöpolitiken under den förra mandatperioden
            präglades däremot av en brist på strategi.
          </note>
          <note>
            Det fanns ingen plan för hur miljöarbetet skulle bedrivas eller
            för vilka mål som regeringen önskade uppnå. De konkreta och framåtsyftande
            förslagen på miljöområdet var få. I stället var det ständiga förseningar
            och passivitet som utmärkte regeringens arbete på detta område.
          </note>
          <note>
            Vid ett flertal tillfällen avvaktade riksdagen med att fatta
            beslut i miljöfrågor i väntan på den miljöproposition som det
            ständigt hänvisades till.
          </note>
          <note>
            Regeringen meddelade att den avsåg att lämna en samlad miljöproposition
            i slutet av mandatperioden.
          </note>
          <note>
            Men regeringen levde inte ens upp till detta blygsamma löfte.
            Miljöpropositionen avlämnades - som vi alla vet - så sent att
            riksdagen då inte kunde fatta beslut om den framtida miljöpolitiken
            utan man får göra det en bit in på 1999.
          </note>
          <note>
            Vi måste tyvärr konstatera att regeringen under den förra mandatperioden
            inte tog miljöarbetet på allvar. Riksdagen förhindrades att fatta
            nödvändiga beslut på miljöområdet, och vi får verkligen hoppas
            att en förbättring åstadkommes under innevarande mandatperiod.
          </note>
          <note>
            Så över till två mer konkreta saker.
          </note>
          <note>
            Först: Det är uppseendeväckande att regeringen helt har bortsett
            från det beslut som riksdagen fattade våren 1998 om att anslaget
            för kalkning skulle ökas med 40 miljoner kronor. Centerpartiet
            kritiserade regeringen för detta handlingssätt redan i samband
            med den ekonomiska vårpropositionen.
          </note>
          <note>
            Genom en bra kalkningsverksamhet avgiftas våra sjöar och vattendrag
            så att normal flora och fauna kan återskapas. Även skogskalkningen
            har betydelse för att minska försurningens påverkan på landets
            skogar.
          </note>
          <note>
            För att förbättra möjligheterna att minska försurningen av landets
            sjöar och vattendrag behövs ökade insatser och därmed mer pengar.
          </note>
          <note>
            Regeringens undermåliga redovisning i budgeten gör det omöjligt
            att utläsa hur mycket som anslås för kalkning under de kommande
            åren. Med hänvisning till andra uppgifter om hur anslaget A 3
            skall användas framkommer det dock att medlen till kalkning minskar
            i förhållande till 1998 års nivå, ett förhållande som vi i Centerpartiet
            inte kan acceptera. Det är oacceptabelt.
          </note>
          <note>
            Dessutom innebär det - vilket jag tycker är förfärligt - att
            regeringen ignorerar riksdagens beslut om ökade anslag till kalkning.
            Vi har alltså föreslagit i vår motion att anslaget A 3 utökas
            med 40 miljoner kronor att användas till just kalkning.
          </note>
          <note>
            Så till den andra mera konkreta saken.
          </note>
          <note>
            För att uppnå ett ekologiskt hållbart samhälle måste vi ständigt
            tillgodogöra oss nya kunskaper och utnyttja modern och resurseffektiv
            teknik. Centerpartiet har ambitionen att utveckla Sverige till
            ett ekologiskt föregångsland. Detta förutsätter bl.a. att den
            svenska miljöforskningen ges tillräckliga resurser.
          </note>
          <note>
            Regeringen har givit Naturvårdsverket i uppgift att i samverkan
            med Forskningsrådsnämnden se över den svenska miljöforskningen.
            Vi välkomnar en sådan översyn, men anser att miljöforskningen
            redan nu måste ges ökade resurser. Därför vill vi tillföra ytterligare
            50 miljoner kronor för forskningsändamål fr.o.m. 1999.
          </note>
          <note>
            Jag tycker att det finns all anledning att kritisera regeringen
            för dess långsamma sätt att hantera denna fråga. Det finns risk
            för att vi tappar kompetens på det här området och för att viktiga
            forskningsprojekt läggs ned då medel saknas. Skulle medlen tillföras
            därefter är risken att de kommer för sent.
          </note>
          <note>
            Herr talman! För att fatta mig kort vill jag yrka bifall till
            reservationerna nr 3 och 4. Därutöver vill jag tillönska mina
            utskottskamrater, tjänstemännen i utskottet, talmannen, här närvarande
            ledamöter och tjänstemän en trevlig och förhoppningsvis vilsam
            julhelg.
          </note>
          <note type="speaker">
            Anf. 59 HARALD NORDLUND (fp):
          </note>
          <note>
            Herr talman! I den förra debatten fick vi veta att anledningen
            till att ansvarig minister inte finns med här i kammaren när vi
            har en så viktig debatt var att ministern befinner sig i Bryssel.
            Då är min undran: Är
          </note>
          <note>
            Kjell Larsson också i Bryssel? Är hela regeringen i
          </note>
          <note>
            Bryssel? Är hela regeringen hela veckan i Bryssel?
          </note>
          <note>
            Jag tycker att detta är nonchalant mot oss som vill diskutera
            dessa stora och för framtiden ödesavgörande frågor.
          </note>
          <note>
            Sveriges miljöparti är Folkpartiet. Det är med förvåning och
            besvikelse som jag som ny ledamot i riksdagen har noterat hur
            vissa partier konsekvent tar ställning för miljön i andra hand,
            och hur något parti visserligen tar ställning för miljön men vägrar
            att se miljöfrågorna som gränsöverskridande och därmed inte medverkar
            till konstruktiva lösningar.
          </note>
          <note>
            Det är också med förvåning som jag noterat att riksdagens ledamöter
            inte ifrågasätter att miljöpolitiken i utskottsarbetet sammankopplas
            med endast vissa näringsfrågor. Miljöfrågorna har koppling till
            alla sektorer och borde därför antingen integreras i alla utskott
            eller behandlas i ett eget utskott. Jag och
          </note>
          <note>
            Folkpartiet föreslår det sistnämnda: För över jordbruks- och
            skogsfrågorna till näringsutskottet!
          </note>
          <note>
            Miljöpolitiken har ju på bara något årtionde, efter att ha betraktats
            som udda och förenad med extra kostnader, hos allmänheten klättrat
            upp överst på den politiska agendan och befäst sin ställning.
            Det är inte märkligt. Däremot är det nödvändigt.
          </note>
          <note>
            Hoten mot miljön har blivit tydligare i takt med att kunskapen
            om våra livsbetingelser har ökat. Det är ju vi människor som skapar
            miljöhoten genom bl.a.
          </note>
          <note>
            vår tekniska utveckling. Men det är genom samma utveckling som
            vi får ökad kunskap, både om hotbilden och om hur vi skall kunna
            ställa till rätta det som vi har gjort fel.
          </note>
          <note>
            Det är inte genom teknikfientlighet som vi skall lösa de globala
            miljöproblemen. Men användningen av ny teknik måste alltid anpassas
            till vad naturen tål, till naturens lagar.
          </note>
          <note>
            Ett parti som vill bli trovärdigt som ett miljöparti måste visa
            att när miljöns intresse står i konflikt med miljöfarlig verksamhet
            måste alltid naturlagarna på ett tidigt stadium ges företräde,
            eller med andra ord:
          </note>
          <note>
            försiktighetsprincipen måste prägla all mänsklig relation till
            naturen. Förvaltarskapstanken är vår, Folkpartiets, utgångspunkt
            för hur vi ser på människans förhållande till naturen. Vår rätt
            att bruka är inte en rätt att förbruka.
          </note>
          <note>
            Ett parti som vill bli trovärdigt som ett miljöparti måste säga
            ja till samverkan över nationsgränser. För mig och Folkpartiet
            är EU ett miljöprojekt.
          </note>
          <note>
            Ett parti som vill bli trovärdigt som ett miljöparti nöjer sig
            inte med att säga: Vi måste fortsätta att kalka våra sjöar och
            skogar. Javisst måste vi fortsätta.
          </note>
          <note>
            Men kalkning är ett sätt att lappa och laga. För mig och Folkpartiet
            är det viktigt att vi angriper det egentliga problemet, nämligen
            de utsläpp som utgör hotet mot den biologiska mångfalden.
          </note>
          <note>
            Det finns rentav färska rapporter - jag kan bl.a.
          </note>
          <note>
            hänvisa till Fältbiologen nr 5 1998 - som visar att riklig kalkning
            påverkar den biologiska mångfalden negativt. Vi får alltså inte
            se kalkningsåtgärder som ett sätt att lösa problemen. Det är ett
            sätt att skjuta problemen framåt i tiden och ge oss möjligheter
            att arbeta långsiktigt med de egentliga problemen.
          </note>
          <note>
            Till detta kommer att av Sveriges ca 17 300 försurade är det
            knappt 7 000 som i dagsläget åtgärdas.
          </note>
          <note>
            Det är alltför passivt att som i betänkandet säga:
          </note>
          <note>
            "Skydd av mark för naturvård och kalkning av försurade vattenområden
            är ett av naturvårdspolitikens viktigaste instrument för att bevara
            den biologiska mångfalden". Påståendet är både sant och osant.
            Det är kortsiktigt nödvändigt, men långsiktigt som enda åtgärd
            skadligt.
          </note>
          <note>
            Ett parti som vill bli trovärdigt som ett miljöparti måste reagera
            mot statens köp av skogsmark från
          </note>
          <note>
            Assi Domän och avsättningarna av skyddsvärd skog.
          </note>
          <note>
            För mig och Folkpartiet är det nödvändigt att man undantar från
            produktion de skogar som det finns särskilda motiv att skydda.
            Det saknas en analys av affärens effekter för naturvården. Vi
            måste veta mer om vilka biologiska skyddsvärden som finns och
            vilka avgränsningar som är möjliga.
          </note>
          <note>
            Ett parti som vill bli trovärdigt som miljöparti kan inte tala
            om "miljöanpassad vattenkraftsutbyggnad".
          </note>
          <note>
            För mig och Folkpartiet är begreppet oriktigt och innehållslöst.
            All vattenkraftsutbyggnad som förutsätter reglering av vattendrag
            skadar naturvärden. Det finns starka skäl att skärpa älvskyddet
            för att göra långsiktigt trovärdigt att vattenkraftsutbyggnaden
            i vårt land är ett avslutat kapitel. Det måste ses som ett avslutat
            kapitel.
          </note>
          <note>
            Främst på tre punkter måste miljöbalkens älvskydd skärpas.
          </note>
          <note>
            För det första skall det vara ett vattendrags skyddsbehov som
            skall bedömas.
          </note>
          <note>
            För det andra skall exploatering inte vara skäl för att göra
            undantag från skydd.
          </note>
          <note>
            För det tredje skall man skärpa kraven på åtgärder som ofta kallas
            "mindre ombyggnader av sådana vattenområden och älvsträckor som
            omfattas av älvskyddet".
          </note>
          <note>
            Beträffande reservat i skogsmark har riksdagen tidigare ställt
            sig bakom ett uttalande att 5 % av den produktiva skogsmarken
            nedanför det fjällnära området kan behöva skyddas i reservat.
            Detta förutsätter att riksdagens mål för miljöanpassning av skogsbruket
            uppfylls. Nås inte målet ökar reservatsbehovet med upp till 15
            %. Senast år 2010 bör reservatsbehovet vara uppfyllt.
          </note>
          <note>
            Med det system vi har där intrångsersättning måste betalas till
            markägarna även vid skydd av mindre biotoper krävs trots regeringens
            tillskott ytterligare ökade budgetanslag till markinlösen. Det
            finns många unika naturområden som är akut hotade.
          </note>
          <note>
            Det är framför allt stora områden av ovärderlig s.k.
          </note>
          <note>
            gammelskog och sumpmark som står på spel. Effekten av de otillräckliga
            anslagen blir att värdefulla biotoper förstörs och att den biologiska
            mångfalden utarmas. På några timmar kan värdefulla områden försvinna
            som kommer att ta hundratals år att återskapa.
          </note>
          <note>
            I Världnaturfondens genomgång av skogspolitiken i Europa får
            Sverige kritik för att inte skydda tillräckliga delar av skogsmarken.
            Folkpartiet har i flera år föreslagit kraftigt höjda anslag för
            skydd av skogsmark, finansierat med minskade medel till statsministerns
            anslag till s.k. ekologiska byggprojekt.
          </note>
          <note>
            Det är glädjande att regeringen har höjt anslaget, men vi förespråkar
            att anslaget höjs ytterligare enligt tidigare motioner.
          </note>
          <note>
            Folkpartiet menar också att genom att minska statens skogsinnehav
            i Assi Domän skapas en unik möjlighet att snabbt rädda naturskog
            genom att byta kommersiellt användbar skog mot avverkningshotad
            skog med stort skyddsvärde. Det är just takten i skyddsarbetet
            som är och kommer att vara den avgörande faktorn för om Sverige
            klarar målet att bevara den biologiska mångfalden. För att komma
            upp till en rimlig nivå vill Folkpartiet under utgiftsområde 20
          </note>
          <note>
            Allmän miljö- och naturvård utöka anslaget för åtgärder för att
            bevara den biologiska mångfalden med ytterligare 70 miljoner kronor
            utöver regeringens förslag.
          </note>
          <note>
            Herr talman! Ett parti som inte satser helhjärtat på
          </note>
          <note>
            Agenda 21-arbetet kan inte bli trovärdigt som ett miljöparti.
            Jag och Folkpartiet är oroade över tecken på att Agenda 21-arbetet
            håller på att avstanna. Den nationella Agenda 21-samordningen
            måste bli mer intensiv med mer av dialog med bl.a. kommunerna,
            mer av informationsspridning, mer av förslag och mer av information
            om det internationella arbetet.
          </note>
          <note>
            Det parti som inte arbetar för att sluta kretsloppen i naturen
            kan inte bli trovärdigt som ett miljöparti. Jag och Folkpartiet
            ser miljöavgifter och grön skatteväxling som viktiga åtgärder
            för att nå kretsloppsmålen.
          </note>
          <note>
            Men det är också viktigt att med olika styrmedel försöka minska
            materialflödet i stället för att det i ett kretslopp bara går
            runt. Genom särskilda avgifter på vissa råvaror och på visst avfall
            kan det lättare uppnås.
          </note>
          <note>
            Vi vet alla att en verkligt effektiv skatteväxling kräver samordning
            med andra länder. EU har på ett förtjänstfullt sätt drivit Kyotoöverenskommelsen
            framåt och intagit en tuff hållning gentemot andra iländer och
            oljeproducenterna, som bromsar processen mot en hållbar utveckling
            på global nivå.
          </note>
          <note>
            Men då det gäller begränsningar av växthusgaserna på hemmaplan
            borde EU-länderna göra mer. Folkpartiet driver därför kravet på
            en europeisk koldioxidavgift. Jag vill därför uttrycka stor besvikelse
            över regeringens motstånd mot en sådan europeisk koldioxidavgift.
            Genom det motståndet gör regeringen
          </note>
          <note>
            Sverige till en bromsande kraft i EU och i den globala processen
            mot hållbar utveckling.
          </note>
          <note>
            Det parti som inte vill vidta åtgärder för att beivra miljöbrott
            kan inte bli trovärdigt som miljöparti.
          </note>
          <note>
            Folkpartiet föreslår att en miljöåklagare inrättas.
          </note>
          <note>
            Erfarenhet visar att åklagare i allmänhet har bristande kunskaper
            och intresse att ta sig an miljöbrott. För att förstärka lagtydligheten
            inom miljöområdet föreslår vi att miljöåklagaren - med justitieombudsmannen
            som förebild - ges befogenheter att väcka åtal mot dem som gör
            sig skyldiga till brott mot miljöförfattningarna. Miljöåklagaren
            skall vara underställd Riksåklagaren.
          </note>
          <note>
            Miljöåklagaren bör ha till uppgift att ta emot och utreda enskilda
            personer klagomål över olika förhållanden inom miljöområdet. Men
            även organisationer bör ha möjlighet att vända sig till miljöåklagaren
            i sådana frågor. Miljöåklagaren skall kunna vidarebefordra klagomål
            och synpunkter till tillståndsmyndigheter och också till dem som
            förorsakar miljöproblemen.
          </note>
          <note>
            Miljöåklagaren bör även, när så är tillämpligt, framföra förslag
            till nya eller ändrade föreskrifter inom miljöområdet. Detta är
            en utveckling av Folkpartiets gamla krav att inrätta en miljöombudsman.
          </note>
          <note>
            Om miljöåklagaren erhåller en ställning och kan tillerkännas
            de befogenheter som vi föreslår kommer han att fylla en viktig
            roll i skyddet av miljön.
          </note>
          <note>
            Herr talman! Jag yrkar bifall till reservation 3.
          </note>
          <note>
            Avslutningsvis vill jag säga att vi instämmer i inriktningen
            av det som sägs i reservation 4 av Centern.
          </note>
          <note>
            Men eftersom vi har en motion i samma fråga som kommer att tas
            upp under våren har vi för avsikt att återkomma i den frågan då.
            Den motionen tar också upp försurningsproblematiken i ett vidare
            perspektiv.
          </note>
          <note>
            I detta anförande instämde Lennart Kollmats (fp).
          </note>
          <note type="speaker">
            Anf. 60 SINIKKA BOHLIN (s):
          </note>
          <note>
            Herr talman! Från jord och skog till miljön. Från
          </note>
          <note>
            12 miljarder till 1 ½ miljard. Det är den fördelning vi har i
            dessa viktiga frågor.
          </note>
          <note>
            Det sägs att man genom historien kan lära känna framtiden. För
            att få perspektiv på miljöpolitiken tycker jag att vi skall se
            tillbaka en generation, inte fyra eller åtta år, som Centerpartiet
            vill.
          </note>
          <note>
            Jag beklagar att ministern inte är här. Men det duger kanske
            åt Folkpartiet att en socialdemokrat är här.
          </note>
          <note>
            Ibland tycker jag faktiskt att riksdagen har större makt än ministern.
            Men jag lovar att ministern kommer att delta när vi skall ha den
            stora miljödebatten på våren.
          </note>
          <note>
            För ungefär en generation sedan inledde vi något som vi kan kalla
            grovstädning av miljön genom naturvårdslagen från 1964, miljöskyddslagen
            från 1969
          </note>
          <note>
            och Stockholmskonferensen 1972. Arbetet för en bättre miljö var
            framför allt en kamp mot utsläppen från de stora skorstenarna.
            Det var ett arbete som framför allt fördes med hjälp av lagstiftning.
          </note>
          <note>
            Under de år som förflutit sedan dess har mycket hänt. Det visar
            också vilka möjligheter vi har med en framsynt miljöpolitik. Men
            det går inte att blåsa faran över på länge än. Fortfarande sprids
            farliga kemikalier med vindar, vatten och varor. Fortfarande ökar
            koldioxidutsläppen i världen. Fortfarande försvinner ett antal
            av jordens alla växt- och djurarter varje dag.
          </note>
          <note>
            Men för att kunna gå vidare måste vi lämna den första generationens
            miljöpolitik. Grunden till den andra generationens miljöpolitik
            lades i Rio 1992. Då lade man fast målet om en hållbar utveckling,
            dvs. att dagens generation, du och jag, skall kunna tillgodose
            våra behov utan att äventyra för kommande generationer att kunna
            tillgodose sina behov.
          </note>
          <note>
            Detta ställer krav på den nya miljöpolitiken. Det finns inget
            enda stort beslut som fixar till miljön och resurshushållningen
            åt oss. Det behövs ett aktivt miljötänkande överallt i samhället.
            Alla måste ta sitt ansvar, företagen, trafiken, jordbruket som
            vi har diskuterat hela förmiddagen, skogsbruket, industrin, byggandet,
            kommunala och statliga förvaltningar, föreningar, organisationer,
            du och jag.
          </note>
          <note>
            Den centrala frågan är inte längre hur vi skall stoppa utsläppen,
            utan hur vi använder våra naturresurser och energin. Skall vi
            kunna lösa miljöproblemen måste vi inse att problemen hänger samman
            med hela vårt sätt att leva, hur vi bor, hur vi konsumerar, hur
            vi förflyttar oss och inte minst hur vi producerar varor och tjänster.
          </note>
          <note>
            Nu handlar det inte längre om grovstädning, utan snarare om att
            inreda det rum som vi har städat. Vi håller på att bygga upp något
            nytt: det hållbara Sverige. I detta arbete behöver vi tre saker,
            nämligen nya mål, nya och vassare verktyg och ett fördjupat samarbete
            i hela samhället.
          </note>
          <note>
            Miljöns utveckling är resultatet av många stora och små beslut
            som fattas av ett mycket stort antal aktörer. För att alla skall
            dra tillräckligt starkt och åt samma håll behövs nya och gemensamma
            mål. Vi behöver en ritning att gå efter så att vi inte börjar
            tappa fart och arbetet återigen börjar spreta åt olika håll.
          </note>
          <note>
            Fru talman! Därför kommer vi här i riksdagen att under våren
            behandla regeringens proposition om svenska miljömål.
          </note>
          <note>
            Miljön är i dag en angelägenhet för var och en som påverkar den
            genom att producera eller konsumera. Därför har också de ekonomiska
            styrmedlen blivit allt viktigare verktyg i miljöpolitiken. I dag
            är det ofta miljömedvetna konsumenter som driver på företagen.
            Miljön har blivit ett försäljningsargument.
          </note>
          <note>
            Genom de verktyg som vi har i dag, genom lagstiftningens och
            konsumenternas krav, genom en miljöanpassad offentlig upphandling
            som skapar en hemmamarknad och genom undanröjande av hinder, öppnas
            ytterligare möjligheter för företagen. För att man skall kunna
            nå upp till krav och efterfrågan stimuleras ett ökat miljökunnande
            och framtagandet av ny miljövänlig teknik. Det är ett kunnande
            och en teknik som är mycket eftertraktade på världsmarknaden.
            Hållbar teknik kommer att vara en förutsättning för att svensk
            industri långsiktigt skall kunna behålla och öka sina marknadsandelar
            i Sverige och utomlands.
          </note>
          <note>
            I min vision går vi vidare till den tredje generationens miljöpolitik
            någon gång mellan åren 2020 och
          </note>
          <note>
            2025. Då hoppas jag att vi kan lämna över ett Sverige där många
            av de stora miljöproblemen är lösta. Då tror jag att de svenska
            ekosystemen är på väg att återhämta sig, att den yttre miljöns
            skadliga påverkan på människors hälsa är så nära noll som det
            är möjligt att komma, att jord- och skogsbruket drivs på ett långsiktigt
            hållbart sätt och att användningen av knappa resurser, både de
            som kan förnyas och de som inte kan förnyas, är uthållig och effektiv.
          </note>
          <note>
            Men, fru talman, det är en lång väg att vandra.
          </note>
          <note>
            Mycket måste göras av många. Därför är det glädjande att vi nu,
            efter några tunga år med besparingar, återigen kan satsa resurser
            på miljöarbetet. I årets budgetbetänkande föreslår vi t.ex. en
            betydande förstärkning av medlen för inköp av värdefulla naturområden,
            främst skog. Resurserna för miljöövervakningen ökar, och medel
            för sanering och återställning av förorenade områden förstärks.
          </note>
          <note>
            Det finns en ganska stor enighet i utskottet om miljöarbetet.
            Men trots den återhämtning som vi har fått i ekonomin, och kanske
            lite grann i saknaden av visioner, har vi återigen den snuttifierande
            kalkningsdebatten. Vi skall komma ihåg att det är vi som har beställt
            det som nu görs på Naturvårdsverket, dvs. en nationell kalkningsplan.
            Då tycker jag att det finns all anledning att vi väntar tills
            vi får den här planen innan vi utökar resurserna. Vi har också
            skrivit i vårt betänkande att utskottet förutsätter att någon
            förändring av kalkningsverksamheten inte beslutas innan den nationella
            planen har presenterats.
          </note>
          <note>
            Jag ger delvis rätt till Göte Jonsson att vi kanske behöver ha
            en bättre redovisning av hur anslagen används. Men jag är tveksam
            till att den redovisningen skall finnas i budgetpropositionen.
          </note>
          <note>
            Kd föreslår att anslaget för kalkningsverksamhet för år 1999
            skall vara 180 miljoner. Jag vill bara påpeka att under 1998,
            dvs. under nuvarande år, har vi kalkat för 215 miljoner.
          </note>
          <note>
            Kung Salomo lär ha sagt: "Där visionen saknas, där förgås folket."
            Brist på visioner leder till vilsenhet, uppgivenhet och navelskåderi,
            medan motsatsen ger lust engagemang och energi. Visioner skapar
            tro på förändringens möjligheter. Det är dessa visioner vi alla
            behöver om vi skall klara av de krav som vi har på miljöarbetet.
          </note>
          <note>
            Med dessa ord, fru talman, vill jag yrka bifall till hemställan
            i utskottets betänkande i dess helhet och avslag på samtliga reservationer.
          </note>
          <note>
            Jag vill också, fru talman, önska alla riksdagens ledamöter och
            personalen en god jul med följande ord:
          </note>
          <note>
            Ni skall ha en god jul med goda människor i ett demokratiskt
            land och i en god miljö, utan rädsla för att minor, missiler och
            robotar regnar runt era hem -
          </note>
          <note>
            en god jul med god mat i en värld där vi har stora problem med
            överproduktion av livsmedel, samtidigt som 800 miljoner människor
            svälter på denna jord.
          </note>
          <note>
            En riktigt god jul!
          </note>
          <note type="speaker">
            Anf. 61 HARALD NORDLUND (fp) replik:
          </note>
          <note>
            Fru talman! Jag riktade tidigare kritik mot regeringen och miljöministern
            för att inte finnas med i kammaren. Den får jag nu, när jag med
            glädje noterar att miljöministern dykt upp, därmed ta tillbaka.
            Välkommen!
          </note>
          <note>
            Sinikka Bohlin sade bl.a.: från 12 till 1 ½ miljarder. Hon tycktes
            därmed vilja säga att vi går från ett stort problem till att diskutera
            ett mindre. Jag hoppas att Sinikka Bohlin inte menade det.
          </note>
          <note>
            Miljöpolitiken handlar kanske mer om vad vi beslutsfattare ger
            för signaler än om några kronor hit eller det. Det är den debatten
            jag skulle vilja att vi förde i ännu högre grad. Vilka åtgärder
            och vilka politiska beslut är vi beredda att ta för att få mer
            fart på den utveckling där varje individ måste medverka?
          </note>
          <note>
            För visst är det som Sinikka Bohlin sade: Det här är allas ansvar.
          </note>
          <note>
            Men det finns ändå mycket i betänkandet och även i Sinikka Bohlins
            anförande som jag saknar.
          </note>
          <note>
            Jag saknar visioner, även om Sinikka Bohlin använde ordet vision,
            när det gäller miljöpolitiken i dag.
          </note>
          <note>
            Jag är också bekymrad över hur vi skall komma vidare i ett internationellt
            samarbete inom ramen för EU
          </note>
          <note>
            när man ser och i dag kan läsa om hur Socialdemokraterna har
            bestämt sig för att fortsätta att samverka med två EU-fientliga
            partier. Enligt vår uppfattning är
          </note>
          <note>
            EU i högsta grad ett miljöprojekt.
          </note>
          <note>
            Sinikka Bohlin! Hur skall ni kunna komma vidare i ett samarbete
            över gränserna när ni samtidigt bestämt er för att samverka med
            EU-fientliga partier?
          </note>
          <note type="speaker">
            Anf. 62 SINIKKA BOHLIN (s) replik:
          </note>
          <note>
            Fru talman! Harald Nordlund saknar visioner i mitt tal. Jag försökte
            ändå beskriva, i tre generationer, arbetet bakåt, i dag och i
            morgon.
          </note>
          <note>
            Budgetbetänkandet är egentligen en diskussion om de verktyg,
            de medel vi har för att nå vidare. Det menade jag också när jag
            sade att det bara var 1,5
          </note>
          <note>
            miljarder. Det är väldigt lite pengar i budgeten som vi använder
            för miljön. Arbetet skall göras överallt. Det är många aktörer
            som skall vara med.
          </note>
          <note>
            Den stora visionära diskussionen, Harald Nordlund, skall vi ta
            på våren när vi skall diskutera miljömålen. Det var då jag lovade
            att miljöministern skall delta och hjälpa Harald Nordlund att
            hitta visionerna.
          </note>
          <note type="speaker">
            Anf. 63 HARALD NORDLUND (fp) replik:
          </note>
          <note>
            Fru talman! Låt mig ta ett annat exempel på vad jag hade hoppats
            att Sinikka Bohlin skulle ta upp men inte gjorde, och det i fråga
            om kalkningen.
          </note>
          <note>
            Sinikka Bohlin konstaterade att man jobbar med en kalkningsplan.
            Visst är det viktigt att vi fortsätter att lappa och laga eftersom
            vi ännu inte kommer åt det verkliga problemet. Men varför nämner
            Sinikka
          </note>
          <note>
            Bohlin ingenting om det verkliga problemet? Varför har hon inte
            några idéer om hur man skall jobba med det, nämligen föroreningarna
            som orsakade problemen som tvingar oss att kalka? Detta är ju
            ändå bara ett sätt att lappa och laga, som kanske, om man inte
            gör något annat, kommer att visa sig vara rent av skadligt för
            den biologiska mångfalden på lång sikt.
          </note>
          <note>
            Ett annat exempel: Varför nämns ingenting om torvvältning? Inom
            EU har man nu tagit ställning för torv, och man betraktar den
            som ett fossilt bränsle. Är det inte dags för den svenska regeringen
            att klart uttala att torv är ett fossilt bränsle och att vi därmed
            omedelbart måste upphöra med att bryta och att elda med torv?
          </note>
          <note type="speaker">
            Anf. 64 SINIKKA BOHLIN (s) replik:
          </note>
          <note>
            Fru talman! Jag trodde att jag uttryckte mig tillräckligt klart
            när jag sade att målen har vi framför oss på våren. Det handlar
            om försurningen, om luften och om vattnet. Här handlar det väldigt
            mycket om verktygen, om hur vi skall kunna gå vidare under nästa
            år, så visst ser jag kalkningen som ett medel och ett verktyg.
          </note>
          <note>
            Men den svåra frågan är naturligtvis försurningen.
          </note>
          <note>
            Hur skall vi klara av den i framtiden? Hur skall vi slippa försurningen?
            Det är kanske den svåraste frågan. Nu har ju klimatkommissionen
            börjat arbeta. Det finns stora förhoppningar om att kommittén
            inom ett år skall ha lösningar på alla problem. Det är kanske
            att ta i lite grann. Men vi kommer att göra så gott vi kan.
          </note>
          <note type="speaker">
            Anf. 65 GÖTE JONSSON (m) replik:
          </note>
          <note>
            Fru talman! Jag har bara ett par frågor.
          </note>
          <note>
            Sinikka Bohlin sade att det är riksdagen som bestämmer. Det är
            ju riktigt, och det är bra.
          </note>
          <note>
            Då vill jag fråga: Vad ser Sinikka Bohlin för fördel med att
            riksdagen avhänder sig bestämmanderätten över hur många miljoner
            kronor som skall gå till kalkning, att man lämnar över bestämmanderätten
            i denna viktiga fråga till regeringen? Det var den första frågan.
          </note>
          <note>
            Den andra frågan gäller forskningen. Vi har nu i veckan fått
            klart besked från Naturvårdsverket att den nu gällande forskningspolitiken
            är felaktig. Kommer
          </note>
          <note>
            Sinikka Bohlin, socialdemokraterna, riksdagsmajoriteten att se
            till att vi återgår till den gamla ordningen, så att Naturvårdsverket
            återigen får forskningsanslag och så att forskningsanslagen ökar?
            Det är också en fråga om vem som bestämmer.
          </note>
          <note type="speaker">
            Anf. 66 SINIKKA BOHLIN (s) replik:
          </note>
          <note>
            Fru talman! Jag börjar med den sista frågan angående forskningen.
          </note>
          <note>
            Jag är en ganska ärlig person. Jag brukar säga att alla kan vi
            göra misstag.
          </note>
          <note>
            Göte Jonsson, ni gjorde era misstag i fyrpartiregeringen när
            ni bildade en forskningsstiftelse. Vi gjorde våra misstag under
            den förra mandatperioden när vi sparade för mycket på miljöforskningen.
            Vi trodde att
          </note>
          <note>
            MISTRA skulle klara av i varje fall en större del av de arbetsuppgifter
            som tidigare legat på Naturvårdsverket. Jag välkomnar den utredning
            som nu har kommit och som regeringen har begärt från Naturvårdsverket.
          </note>
          <note>
            Det står i budgetbetänkandet att det i vårpropositionen eventuellt
            kommer signaler efter utredningen.
          </note>
          <note>
            Jag kan inte i dag svara på om det blir en särproposition eller
            om man kommer att baka in frågan i den stora forskningsproposition
            som vi också väntar. Men frågan är väldigt viktig.
          </note>
          <note>
            Kalkningen och frågan om hur mycket vi skall besluta och bestämma
            tycker jag att vi skall diskutera under våren. På vilken nivå
            skall vi diskutera anslagsposterna i det här huset? Litar vi på
            våra myndigheter? Litar vi på att de kan göra sitt arbete när
            vi väl har tagit ställning till principerna när det gäller den
            långsiktiga planen om hur vi skall göra och hur mycket vi skall
            göra?
          </note>
          <note>
            Jag tycker att det är det vi skall besluta om. Sedan måste vi
            lämna ansvaret åt Naturvårdsverket och länsstyrelserna för att
            klara av den här frågan.
          </note>
          <note type="speaker">
            Anf. 67 GÖTE JONSSON (m) replik:
          </note>
          <note>
            Fru talman! Jag uppskattar att man erkänner misstag, och jag
            är också beredd att erkänna misstag.
          </note>
          <note>
            Jag tycker däremot inte att det var ett misstag att inrätta MISTRA.
            Däremot måste man utnyttja
          </note>
          <note>
            MISTRA på rätt sätt.
          </note>
          <note>
            Jag tackar Sinikka Bohlin för beskedet om att hon nu delar vår
            uppfattning när det gäller inriktningen av forskningen. Vi får
            se vad som kommer ut av förhandlingen i Regeringskansliet när
            det gäller Naturvårdsverkets skrivning.
          </note>
          <note>
            Vad gäller kalkningsanslaget tycker vi från vårt håll att det
            här är en viktig miljöåtgärd. Och därför skall riksdagen också
            besluta om anslagets storlek. Vi skall inte överlämna det till
            regeringen.
          </note>
          <note>
            Sinikka Bohlin säger att vi får vänta och se, men när det gäller
            kalkningen är det så, som tidigare har sagts, att om man avbryter
            en kalkningsverksamhet, får det omedelbart negativa effekter.
            Det som man har gjort dessförinnan är meningslöst.
          </note>
          <note>
            Det är därför allvarligt när regeringen nu går ut till länsstyrelserna
            och säger att anslagen kommer att minskas. Jag skulle vilja fråga
            Sinikka Bohlin: Är det riktigt att regeringen har gått ut till
            länsstyrelserna och sagt att anslagen minskar, vilket innebär
            att vi inte kan upprätthålla den nivå som vi hittills har haft?
          </note>
          <note>
            Jag har förståelse för att man inte kan öka antalet biotoper,
            men att minska kalkningsanslagen så, att man tvingas avbryta sedan
            flera år tillbaka pågående verksamhet är väldigt negativt. Hur
            ser utskottets talesman på detta?
          </note>
          <note type="speaker">
            Anf. 68 SINIKKA BOHLIN (s) replik:
          </note>
          <note>
            Fru talman! Jag har ett brev som i förrgår gick från Naturvårdsverket
            i den här frågan, eftersom det har uppstått mycket av oro ute
            i våra län. Jag läser upp några rader i brevet:
          </note>
          <note>
            "Det är - - - viktigt att planeringen av kalkningsverksamheten
            - - - inriktas på att förhindra att objekt återförsuras så mycket
            under 1999 att värdefull biologisk mångfald spolieras.
          </note>
          <note>
            Skulle det visa sig omöjligt att trots en hård prioritering efter
            denna princip undvika stora skador på den biologiska mångfalden
            i angelägna objekt är naturvårdsverket beredd att under 1999 föra
            över medel från investeringar - - -."
          </note>
          <note>
            Det gäller här det stora anslaget. För att klara dessa prioriteringar
            begärs att länsstyrelserna senast den
          </note>
          <note>
            1 februari 1999 redovisar objekt som trots prioriteringarna inte
            kan klaras inom ramen.
          </note>
          <note>
            Man har alltså tagit itu med den oro som finns inom länsstyrelserna.
            Jag tror att vi alla tycker att det är väldigt viktigt med kalkningen,
            men eftersom vi, som också Göte Jonsson sagt, har dåliga redovisningar
            av anslagen tror jag att det är väldigt viktigt att vi denna gång
            följer upp den här frågan ordentligt.
          </note>
          <note>
            Anf. 69 ESTER LINDSTEDT-STAAF (kd)
          </note>
          <note>
            replik:
          </note>
          <note>
            Fru talman! Jag vill få svar på min fråga om löftet i betänkandet
            att påbörjad kalkning inte skall avbrytas. Skall jag uppfatta
            det som Naturvårdsverket tänker göra som ett löfte att medel kommer
            att tas fram så att kalkning kan fortsätta? Jag är nöjd om det
            blir så.
          </note>
          <note type="speaker">
            Anf. 70 SINIKKA BOHLIN (s) replik:
          </note>
          <note>
            Fru talman! När vi i riksdagen skriver att man inte skall göra
            några förändringar innan vi har fått den långsiktiga planen förutsätter
            jag att regeringen och våra verk följer upp de beslut som tas
            av oss folkvalda i riksdagen.
          </note>
          <note type="speaker">
            Anf. 71 KJELL-ERIK KARLSSON (v):
          </note>
          <note>
            Fru talman! Det är nu åter dags att diskutera miljöbudgeten.
            Vänsterpartiet, Socialdemokraterna och
          </note>
          <note>
            Miljöpartiet har träffat en budgetöverenskommelse som genom olika
            utgiftstak till viss del bromsat våra möjligheter till miljösatsningar
            men som på en del områden lett till förbättringar.
          </note>
          <note>
            På miljöområdet liksom på många andra områden är behovet stort,
            men som ni säkert vet är resurserna begränsade. Desto viktigare
            är det då att resurserna kan användas på ett effektivt sätt.
          </note>
          <note>
            Målen inom utgiftsområdet är att skydda människors hälsa, bevara
            den biologiska mångfalden, främja en långsiktig god hushållning
            med naturresurser samt skydda natur- och kulturlandskap. Detta
            är övergripande mål, som skall ge en allmän inriktning av det
            miljöpolitiska arbetet.
          </note>
          <note>
            I propositionen Svenska miljömål - Miljöpolitik för ett hållbart
            Sverige, anges att regeringens övergripande mål för det miljöpolitiska
            arbetet är att till nästa generation kunna lämna över ett samhälle
            där de stora miljöproblemen i Sverige är lösta.
          </note>
          <note>
            Detta ställer stora krav på oss politiker nu, om vi till nästa
            generation skall kunna lösa de stora miljöproblemen i Sverige.
            Tidsbegreppet "till nästa generation" har av ledande miljöpolitiker
            i den förra regeringen definierats till 25 år. Skall vi klara
            detta på
          </note>
          <note>
            25 år får vi nog öka på lite extra i arbetstakten på miljöområdet.
          </note>
          <note>
            I miljöpolitiken gäller det att se både myggan och elefanten,
            att kunna och vilja se både den lilla lavan eller blomman och
            det stora i landskapet. Miljön kräver konkret handling. Miljön
            kräver omtanke och kärlek. Miljön har ingen nytta av klyschor.
            Den behöver resultat.
          </note>
          <note>
            Vi måste inse att det är helheten som gäller. Vi måste ha en
            helhetssyn på miljöfrågorna, men i den helheten måste vi lyfta
            upp det som andra trampar ner eller kör över.
          </note>
          <note>
            Det har skett och sker tyvärr fortfarande klavertramp som utan
            tvivel påverkar budgeten och även kommande budgetar.
          </note>
          <note>
            Låt mig som exempel ta tunnelprojektet vid Hallandsås, som väl
            ingen kan kalla ett föredöme. Det är skrämmande när stora bolag
            och statliga verk och myndigheter kör på och tror att allt skall
            fixa sig beslutsmässigt i efterhand. Det är skrämmande att vi
            fortfarande år 1998 har stora bolag och statliga verk som inte
            har miljöledningssystem. Miljökatastrofen i
          </note>
          <note>
            Hallandsåsen har förhoppningsvis haft det goda med sig att bolag,
            myndigheter och verk har börjat inse nödvändigheten av en miljöhänsyn
            samt en ordentlig miljökonsekvensbeskrivning värd namnet, innan
            man gör ingrepp i naturen.
          </note>
          <note>
            Men ännu finns det mycket kvar att fundera över och att göra.
            Har Banverket lärt sig något av Hallandsåsprojektet? Jag tänker
            på hur man bemöter allmänheten i miljöfrågor. Det är tveksamt.
            Jag vill som exempel ge huvudspårsutbyggnaden i Varberg, där Banverket
            hade ett samrådsmöte om miljökonsekvensbeskrivningen för bansträckningen.
          </note>
          <note>
            Mötet utannonserades och hölls på måndagen. På tisdagen fanns
            handlingarna tillgängliga, och på torsdagen skulle synpunkterna
            postas för att vara hos
          </note>
          <note>
            Banverket på fredagen. Man fick alltså två till tre dagars remisstid.
          </note>
          <note>
            Varför så bråttom? Jo, därför att Banverket behövde 14 dagar
            för att sammanställa remisserna för att sedan hinna få in ärendet
            till länsstyrelsen, så att länsstyrelsen skulle hinna behandla
            ärendet före årsskiftet. Då kunde man handlägga ärendet enligt
            den gamla lagen och slapp följa de strängare reglerna i den nya
            miljöbalken.
          </note>
          <note>
            Man ville alltså komma undan från den nya lagens bestämmelser,
            och då fick allmänheten och miljön eventuellt sitta emellan.
          </note>
          <note>
            Detta nonchalanta sätt att hantera viktiga miljöfrågor får budgetkonsekvenser
            inom olika områden.
          </note>
          <note>
            Hur länsstyrelserna ser på detta vet jag inte, men länsstyrelserna
            har ett viktigt tillsyns- och samordningsansvar för miljöarbetet
            på regional nivå. Av betänkandet framgår att flera länsstyrelser
            inte uppfyller verksamhetsmålen när det gäller tillsyns- och tillståndsärenden
            enligt miljöskyddslagen. Därför är det positivt att länsstyrelsernas
            resurser för miljötillsyn förstärks med 10 miljoner kronor 1999
            och med
          </note>
          <note>
            15 miljoner kronor år 2000 och år 2001. Dessa resurser är nödvändiga
            om länsstyrelserna skall kunna klara sina uppdrag på ett för miljön
            positivt sätt. Men det är inte bara pengar som behövs. Det behövs
            även ett ökat engagemang på de olika politiska nivåerna i landet.
          </note>
          <note>
            Fru talman! Nedfallet av metaller från luften har halverats sen
            70-talet, men än finns det alltför stora utsläpp till luft av
            bly, kadmium och kvicksilver.
          </note>
          <note>
            Miljötillståndet i våra omkringliggande hav är fortfarande otillfredsställande.
          </note>
          <note>
            Vad som särskilt oroar oss är det stora användandet av nya kemikalier
            som får eller kan få förödande konsekvenser för våra vattendrag
            samt sjöar och hav.
          </note>
          <note>
            Jag tänker då bl.a. på de s.k. komplexbildarna EDTA
          </note>
          <note>
            och DPTA som används i stor skala inom industrin för olika ändamål,
            oftast för att frigöra metaller ur olika processer. Dessa kemiska
            ämnen komplexbinder tungmetaller. Våra reningsverk kan inte bryta
            ned dessa komplexbildare, så detta innebär att tungmetaller kan
            transporteras genom reningsverken ut i naturen.
          </note>
          <note>
            Varför tar jag då upp just denna typ av kemikalie i denna debatt?
            Jag gör det för att dessa komplexbildare nu används i en mängd
            av 7 000-8 000 ton per år.
          </note>
          <note>
            Rädslan för komplexbildare har framför allt uppkommit med anledning
            av de diskussioner som förekommit om bl.a. EDTA:s förmåga att
            frigöra tungmetaller, i synnerhet tungmetalljoner bundna till
            sediment och slam från reningsverk. Jag kan tänka mig - det kan
            säkert även ni - vad som skulle kunna ske i Östersjön utanför
            de gamla massafabrikerna med tungmetallhaltiga fiberbankar när
            EDTA kommer dit.
          </note>
          <note>
            En annan sak som även borde oroa oss är de signaler som kommer
            från yrkesfiskarna om de s.k.
          </note>
          <note>
            luktspärrarna, dvs. vattenområden som fisken flyr ifrån. Dessa
            områden är ofta områden där metallförorenade utsläpp sker. Det
            har förmodligen under lång tid framselekterats ett beteende hos
            fisken att undvika områden med förhöjda tungmetallkoncentrationer
            eftersom dessa påverkar fiskarnas överlevnad och reproduktion
            negativt. Därför flyr de dessa områden.
          </note>
          <note>
            Med detta vill jag påpeka vikten av resurser hos
          </note>
          <note>
            Kemikalieinspektionen och Naturvårdsverket för att kartlägga
            olika kemiska medels hälso- och miljörisker samt deras spridning
            i vår natur. Här vill jag även framhålla vikten av att det finns
            ett samrådsorgan för de myndigheter som arbetar med tillsyn och
            föreskrifter enligt den nya miljöbalken.
          </note>
          <note>
            Överträdelser av våra miljölagar måste beivras och medvetenheten
            hos de utredande och dömande instanserna skärpas. Jag är glad
            att även Folkpartiet har tagit upp de här sakerna.
          </note>
          <note>
            Östersjön, Kattegatt och Skagerrak kan nu betraktas som innanhav
            i EU. Detta gör att regeringen borde kräva att en större andel
            av EU:s medel går till åtgärder för att rädda och skydda dessa
            hav. Eftersom en stor del av problematiken härrör från det europeiska
            jordbruket är det högst rimligt att medel förs från det konventionella,
            miljöskadliga jordbruket till åtgärder som gör jordbruket mer
            miljövänligt samtidigt som belastningen på havet minskar. Men
            det är inte bara jordbruket som förorenar. Det finns andra typer
            av utsläpp som det verkligen behöver forskas kring, utsläpp som
            är mycket stora.
          </note>
          <note>
            Därför ser jag positivt på regeringens strävan att lyfta det
            gränsöverskridande samarbetet i miljöfrågorna i Östersjöregionen.
            Budgetsumman 122 miljoner är verkligen välbehövlig. Baltic 21,
            en Agenda 21
          </note>
          <note>
            för Östersjöområdet, kommer att ha en stor betydelse för det
            vidgade miljösamarbetet, och därför stöder
          </note>
          <note>
            Vänsterpartiet detta anslag.
          </note>
          <note>
            Men allt är inte elände; det finns även ljuspunkter.
          </note>
          <note>
            I förra årets budgetdebatt stod Vänsterpartiets representant
            här och framförde att det inte fanns något eget anslag för sanering
            och återställande av miljöskadade områden. Därför känns det positivt
            att vi har fått ett sådant anslag nu. Behovet är mycket större
            än anslaget, men 40 miljoner är i alla fall en bra början.
          </note>
          <note>
            Men åter till metallutsläppen i våra vattendrag.
          </note>
          <note>
            Ökad försurning i markers avrinningsområde medför en ökad transport
            av metaller från marken ut i vattendragen. Därför är kalkningen
            viktig, särskilt i de utsatta regionerna.
          </note>
          <note>
            Trycket är stort på att kalkningsinsatserna måste utökas. Jag
            inser också att behoven är stora. Uppskattningsvis behövs ca 200
            miljoner kronor för att få en någorlunda nivå på prioriterade
            kalkningsprojekt.
          </note>
          <note>
            För att slå vakt om en biologisk mångfald behövs det mycket mer.
          </note>
          <note>
            Nu är anslagen av förvärv och skötsel av värdefulla naturområden
            sammanslaget med det gamla kalkningsanslaget till ett nytt som
            heter Åtgärder för att bevara den biologiska mångfalden. Anslaget
            är på ca 578 miljoner. I detta anslag finns ca 160 miljoner inklusive
            oförbrukade medel som kan beräknas till kalkningen.
          </note>
          <note>
            Som vi hörde tidigare håller Naturvårdsverket på att ta fram
            en nationell plan för kalkningsverksamheten. Planen kommer att
            innehålla detaljerade bedömningar av hur verksamheten skall läggas
            upp och dimensioneras under den kommande tioårsperioden.
          </note>
          <note>
            Utgångspunkten är riksdagens uttalade mål att bevara den biologiska
            mångfalden. Budgeten innebär en möjlighet för Naturvårdsverket
            att omfördela anslagen mellan kalkning och markförvärv inom ramen
            för ett ökat anslag på 150 miljoner kronor. Detta är inget som
            jag vill rekommendera, men möjligheten finns om den nationella
            planen skulle påvisa stora behov som inte kan lösas genom omdisponering
            av kalkningsområdena.
          </note>
          <note>
            1999 års budget ger således möjlighet till bibehållen kalkningsnivå
            i utsatta områden och en teoretisk möjlighet till ökningar om
            det visar sig nödvändigt enligt Naturvårdsverkets bedömningar.
          </note>
          <note>
            Vänsterpartiets förslag, som utskottsmajoriteten har antagit,
            är att utskottet förutsätter att någon förändring av kalkningsverksamheten
            inte beslutas innan den nationella planen har presenterats. Planen
            skall presenteras vid kommande halvårsskifte.
          </note>
          <note>
            Fru talman! En annan punkt som jag vill ta upp är investeringar
            i naturvården, och då särskilt skyddet av värdefulla skogsområden.
            Att anslaget ökas med
          </note>
          <note>
            150 miljoner är positivt, men de måste fördelas på ett vettigt
            sätt. Viktigt är att den geografiska fördelningen av skyddsvärd
            skog sker på ett acceptabelt sätt, vilket innebär att man måste
            skydda mycket mer skyddsvärd ädellövskog i söder. Syftet måste
            vara att de sista resterna av skyddsvärd skog inte skall försvinna.
            Om de markerna försvinner så handlar det om ekosystem som antagligen
            inte kan ersättas eller återskapas under överskådlig tid.
          </note>
          <note>
            Trots insikten om skydd för skogen och behovet av den biologiska
            mångfalden pågår det avverkningar av skog med höga naturvärden.
            Här är inte statens bolag bättre än de privata.
          </note>
          <note>
            Mer forskning inom miljöområdet är nödvändigt om vi skall komma
            framåt med våra miljömål. En hållbar utveckling kräver en forskning
            om var gränserna för ekologisk hållbarhet går. När det gäller
            forskningen avser vi att återkomma till vårbudgeten.
          </note>
          <note>
            Det behövs också en sektorforskning, och jag tänker då särskilt
            på kemikalier och arbetsmiljöforskning.
          </note>
          <note>
            Jag yrkar bifall till hemställan i utskottets betänkande för
            utgiftsområde 20.
          </note>
          <note type="speaker">
            Anf. 72 HARALD NORDLUND (fp) replik:
          </note>
          <note>
            Fru talman! I mitt anförande sade jag bl.a. att EU
          </note>
          <note>
            på ett förtjänstfullt sätt har drivit Kyotoöverenskommelsen framåt
            och att man har intagit en tuff hållning gentemot andra i-länder
            och oljeproducenter som ju faktiskt har bromsat processen mot
            en hållbar utveckling på global nivå.
          </note>
          <note>
            Jag vill fråga Kjell-Erik Karlsson, bl.a. mot bakgrund av att
            vi i dag kunnat läsa om den fortsatta samverkan mellan Socialdemokraterna,
            Miljöpartiet och Vänsterpartiet: På vilket annat sätt skall vi
            driva på i de här frågorna, om det är så att Vänsterpartiet skulle
            få igenom sin vilja att lämna EU? Vilka alternativa vägar har
            vi? Ingår det i överenskommelsen med Socialdemokraterna om fortsatt
            samverkan att vi skall motarbeta miljöprojektet EU?
          </note>
          <note>
            Eftersom jag inte fick något svar av Sinikka
          </note>
          <note>
            Bohlin tidigare beträffande torven är min andra fråga till Kjell-Erik
            Karlsson: Är det era partiers mening att vi nu skall betrakta
            torven som ett fossilt bränsle?
          </note>
          <note type="speaker">
            Anf. 73 KJELL-ERIK KARLSSON (v) replik:
          </note>
          <note>
            Fru talman! Harald Nordlund vill jag svara: I vår överenskommelse
            om samarbete med Socialdemokraterna ingår det inte att de skall
            avgöra vilken ställning Vänsterpartiet skall ta i EU-frågan. Det
            beslutet fattar vi.
          </note>
          <note type="speaker">
            Anf. 74 HARALD NORDLUND (fp) replik:
          </note>
          <note>
            Fru talman! Då vill jag upprepa min fråga: På vilket annat sätt
            anser Vänsterpartiet att vi skall driva de här viktiga frågorna
            internationellt? Det kan väl inte vara så att Vänsterpartiet vill
            se miljöfrågorna som begränsade till vår nation? Det vill jag
            bara inte tro.
          </note>
          <note>
            Hur skall vi driva dem? Hur skall vi åstadkomma resultat internationellt
            och globalt?
          </note>
          <note type="speaker">
            Anf. 75 KJELL-ERIK KARLSSON (v) replik:
          </note>
          <note>
            Fru talman! Det finns något som heter alleuropeiskt samarbete.
            Det finns andra organisationer, det finns andra möjligheter till
            europeiskt samarbete. Och
          </note>
          <note>
            EU är inget miljöprojekt.
          </note>
          <note type="speaker">
            Anf. 76 GUDRUN LINDVALL (mp):
          </note>
          <note>
            Fru talman! Jag tänker diskutera den budget vi skall fatta beslut
            om, vilket tycks vara ovanligt i den här debatten. Det här tenderar
            att bli en allmänpolitisk debatt, men den skall vi ju faktiskt
            ha i vår.
          </note>
          <note>
            Den budget vi nu skall fatta beslut om är 2 % av statsbudgeten.
            Det är mycket lite, och man kan se att på varje anslag behövs
            det egentligen förstärkning.
          </note>
          <note>
            Till skillnad från vad Centerpartiet gjorde under förra mandatperioden
            tar vi chansen nu. Vi från Miljöpartiet går in i ett aktivt samarbete
            om miljöpolitiken.
          </note>
          <note>
            Centerpartiet valde ju under förra mandatperioden, när man hade
            ett samarbete med regeringen, att inte samarbeta om just miljöpolitiken,
            någonting som vi kritiserade mycket starkt.
          </note>
          <note>
            Tittar man på den här budgeten kan man se att vi har fått till
            stånd förstärkningar på de områden som vi anser att det är mycket
            angeläget att åstadkomma förstärkningar på. Det som har diskuterats
            mycket under den senaste mandatperioden från vår sida men även
            från Naturskyddsföreningens sida har varit det faktum att vi har
            hållit på att förlora mycket av den biologiska mångfalden i skogen.
          </note>
          <note>
            Sverige har skrivit under att vi skall spara 10 % av alla biotoper,
            och när det gäller skog ligger vi långt efter det. Bara 0,8 %
            eller 172 000 hektar är sparat nedanför skogsodlingsgränsen. Vi
            kan också se att så lite som 2 % av de skogar som finns klassas
            som naturskogar, och så lite som 4 % anses som urskogar.
          </note>
          <note>
            Det har avverkats och avverkas fortfarande skogar med hotade
            arter och också, tyvärr, skogar där det finns nyckelbiotoper,
            biotoper som har höga biologiska värden. Därför är vi mycket glada
            för att vi nu kan göra en rejäl förstärkning i budgeten. 660 miljoner
            förstärks anslaget till inköp av skog med under tre år. Det innebär
            att totalt kommer 1 230 miljoner eller
          </note>
          <note>
            1,2 miljarder att avsättas för inköp av skog. Det är mycket glädjande
            och mycket bra.
          </note>
          <note>
            Från Miljöpartiets sida har vi alltså drivit det här hårt i de
            förhandlingar vi har fört med regeringen och
          </note>
          <note>
            Vänsterpartiet - det behöver vi väl inte sticka under stol med;
            det här har varit en av våra hjärtefrågor.
          </note>
          <note>
            Det har diskuterats om pengarna ur det här anslaget skulle kunna
            tas till administration, men såvitt vi har förstått anser varken
            departementet eller Naturvårdsverket att det är nödvändigt, och
            vi delar den uppfattningen.
          </note>
          <note>
            Faktum är att kunskapen om vilka skogar som behöver sparas är
            stor i dag. Jag blir lite förvånad när jag hör representanter
            för olika partier som tror att det är nu som vi börjar titta på
            skogen. Länsstyrelserna har tills i dag lämnat in förslag om skogsområden
            som behöver skyddas för nästa år, och kostnaden för det uppgår
            till 800 miljoner kronor. Man vet alltså väldigt väl vad man har
            som behöver skyddas.
          </note>
          <note>
            Det här görs ofta på kommunnivå - det är kommunbiologer som är
            ute och inventerar var det finns hot och var man har bra skogar.
            Det gör de tillsammans med folk från länsstyrelsen, Naturvårdsverket
            och skogsvårdsmyndigheterna. Kunskap finns det alltså mycket i
            dag, även om det naturligtvis behöver göras mer.
          </note>
          <note>
            Vi får också ett nytt anslag som handlar om miljöskadade områden.
            Det är på 40 miljoner i år, det blir 65 miljoner år 2000 och 65
            miljoner år 2001. Det är också någonting som Miljöpartiet har
            tagit upp i sina budgetförslag under förra mandatperioden. Vi
            ansåg att det var helt fel att ta bort det här anslaget.
          </note>
          <note>
            Det finns många miljöskadade områden; många säger att det finns
            så mycket som upp till 7 000 områden som behöver åtgärdas. En
            del börjar åtgärdas frivilligt genom att oljeindustrin går in
            och försöker sanera en del gamla bensinmackstomter. Men när det
            gäller mycket annat finns det tyvärr inga medel att sanera för.
            Det är sådant som tillkom före 1969, alltså gamla synder. Här
            behövs det pengar.
          </note>
          <note>
            Vi är glada att vi lyckades få en öppning när det gäller de kretsloppsmiljarder
            som fanns, så att det finns möjligheter för kommuner att söka
            pengar ur dem. Min egen kommun, Södertälje, har just sökt pengar
            för ett sådant projekt - sjön Turingen, som har sediment med kvicksilver
            - och har också fått medel för att göra en sanering. Men det vi
            var på väg att förlora under den här processen var den kompetens
            som hade byggts upp på länsstyrelserna och på Naturvårdsverket,
            eftersom kretsloppsmiljarderna delades ut direkt via regeringen.
            Genom att vi får det här anslaget får vi nu en kontinuitet. Vi
            får kvar den kunskapen, och vi får också någon som bevakar att
            många objekt som kommunen kanske inte riktigt prioriterar kan
            saneras. Vi är mycket glada för det här anslaget.
          </note>
          <note>
            Vi tycker också att det är mycket bra att vi får en förstärkning
            av länsstyrelsens medel, så att man kan ha en bra miljötillsyn.
            Det kommer också att följas upp; länsstyrelserna skall tala om
            hur man använder den här resursförstärkningen, så att den inte
            försvinner i några svarta hål, som säkert finns på många ställen.
          </note>
          <note>
            Från Miljöpartiets sida har vi gång på gång hävdat att MISTRA
            inte täcker alla behov när det gäller miljöforskningen. Vi hade
            gärna sett att det hade kommit medel i budgeten även till Naturvårdsverket
            för forskning, men som alla förstår hade vi hoppats på att den
            rapport som har kommit nu i veckan skulle ha kommit tidigare.
            Nu finns den, och den stöder vår uppfattning, att det måste finnas
            forskningsmedel även på Naturvårdsverket, att det måste finnas
            medel som kompletterar MISTRA. MISTRA klarar inte all forskning.
            Vi från Miljöpartiet kommer att driva det mycket hårt att Naturvårdsverket
            skall ha den här typen av resurser, och jag tror att vi kommer
            att hitta en samsyn på det, eftersom behovet nu verkligen har
            blivit bekräftat, vilket också Sinikka Bohlin tog upp i sitt anförande.
          </note>
          <note>
            När det gäller kalkningen finns det klart och tydligt utsagt,
            både i förra budgeten och i den här, att kalkningen skall bedrivas
            på samma nivå som förra året. Och det får inte finnas risk för
            återförsurning, vilket är mycket viktigt för oss i Miljöpartiet.
          </note>
          <note>
            Här blir jag lite förvånad över debatten. Det är inte så att
            man kalkar alla objekt varje år. Beroende på hur genomströmningstakten
            är i sjön kalkas den varje år, vartannat år, vart tredje år eller
            vart fjärde år.
          </note>
          <note>
            Det är det som gör att det är så svårt att ha kalkningsanslaget
            exakt lika stort år från år - det varierar beroende på var man
            befinner sig i de här cyklerna.
          </note>
          <note>
            Vad vi måste eftersträva i framtiden - och det blir också möjligt
            i och med att vi lägger ihop anslagen på
          </note>
          <note>
            A 3 - är att åstadkomma en flexibilitet i kalkningsanslaget.
            S, v och mp har naturligtvis haft kontakter med Naturvårdsverket
            och diskuterat kalkningen, för att få den möjligheten till flexibilitet
            i anslaget, för att ge möjlighet att få en kalkning som stämmer
            överens med behovet. Behovet varierar också beroende på hur nederbörden
            ser ut, och det är mycket svårt att i dag veta exakt hur stort
            behovet av kalkningspengar är i vår. Därför måste det finnas en
            flexibilitet i kalkningsanslaget. Det är alltså inte regeringen
            utan Naturvårdsverket som har gått ut till länsstyrelserna och
            föreslagit en fördelning. Det Naturvårdsverket nu säger är just
            också att nu finns den här möjligheten till flexibilitet. Det
            belopp som diskuteras är samma belopp som fanns förra året, nämligen
            160 miljoner men med en flexibilitet om det visar sig att det
            behövs mera.
          </note>
          <note>
            Det är inte så, som vi hörde från Centerpartiet tidigare, att
            man förstärkte kalkningsanslaget med 40
          </note>
          <note>
            miljoner förra året. Det var så att i förra årets budget låg
            140 miljoner. Det Centerpartiet tillsammans med oss andra gjorde
            var att vi lade på 20 miljoner som ett engångsbelopp som togs
            ur kretsloppsmiljarderna.
          </note>
          <note>
            Nu är det 160 miljoner. Det är egentligen en förstärkning jämfört
            med det förslag som regeringen lade fram förra året.
          </note>
          <note>
            Jag vill också säga till Göte Jonsson att Miljöpartiet hårt kommer
            att driva frågan om att rapporten från Naturvårdsverket om forskningen
            fylls upp. Vi kommer att se till att någon återförsurning inte
            sker.
          </note>
          <note>
            Det vore naturligtvis förödande med tanke på den verksamhet vi
            har. Kalkningsanslaget måste kunna hanteras flexibelt. Det är
            skälet till att vi anser att det är bra att det inte står som
            ett eget statiskt anslag.
          </note>
          <note>
            Jag vill också säga till Harald Nordlund att jag förmodar att
            han kommer att använda samma anförande när vi skall diskutera
            miljöpolitiken i vår. Här var det alltifrån miljöbalk till energipolitik,
            försiktighetsprincip, EU, osv. Det fanns mycket jag skulle vilja
            bemöta, men för tids vinnande vill jag bara kort säga att man
            nog måste försöka hålla ihop politiken,
          </note>
          <note>
            Harald. Det går inte att tala om försiktighetsprincipen och samtidigt
            vilja ta bort miljöavgifterna på handelsgödsel och bekämpningsmedel.
            Det finns inte en enda organism i världen som behöver biocider,
            som egentligen är livsdödare. Vill man ta bort miljöavgifterna
            på biocider har man missat något, Harald
          </note>
          <note>
            Nordlund. Det är helt klart. Dessutom har man definitivt inte
            tillämpat försiktighetsprincipen.
          </note>
          <note>
            Jag vill också säga att det finns en icke okänd miljödebattör
            som hävdar att en svensk spannmålsåker är lika biologiskt död
            som en asfalterad parkeringsplats om den svenska spannmålsåkern
            är konventionellt odlad. Så var det med den biologiska mångfalden.
          </note>
          <note>
            Jag vill också säga att jag mycket gärna diskuterar miljöbalken
            med Harald Nordlund, men diskussionen om en miljöombudsman är
            faktiskt överspelad eftersom vi har fattat beslut om en miljöbalk.
          </note>
          <note>
            Jag är också mycket tacksam för att regeringen lagt fram en miljöbrottsstrategi
            som visar att man nu skall börja ta tag i miljöbrotten. De signaler
            som kommer visar också att miljöbrotten börjar beivras i mycket
            större omfattning som en följd av den utbildning som har bedrivits
            om miljöbalken. Det är en bieffekt av miljöbalken som vi hälsar
            med stor glädje.
          </note>
          <note>
            Jag vill sluta med något mycket udda. De små plastgrejer som
            sitter runt alla våra betänkanden återanvänds i riksdagen. Det
            är en del av riksdagens eget miljöarbete. Jag vet att personalen
            skulle vara oerhört tacksam om ni tar loss dem innan ni slänger
            era betänkanden och går härifrån, och lämnar dem vid disken därute.
            Då slipper personalen gräva i våra återvinningsburkar för att
            ta vara på dem. Om var och en gör det jobbet drar vi ett litet
            strå till stacken i miljöarbetet. De mottas med tacksamhet ute
            vid disken.
          </note>
          <note>
            I övrigt vill jag önska kammaren, talmannen, tjänstemännen från
            miljö- och jordbruksutskottet och alla andra en god jul och ett
            gott nytt år.
          </note>
          <note type="speaker">
            Anf. 77 HARALD NORDLUND (fp):
          </note>
          <note>
            Fru talman! Jag kan försäkra Gudrun Lindvall om att jag kommer
            att upprepa dessa ståndpunkter till våren. Det finns all anledning
            att göra det när man noterar bristen på visioner. Jag tycker att
            det är en skrämmande brist på visioner i miljöpolitiken.
          </note>
          <note>
            Jag vill till Gudrun Lindvall också upprepa frågor som jag har
            ställt både till Sinikka Bohlin och till
          </note>
          <note>
            Kjell-Erik Karlsson. Hur ser ni på fortsatt brytning av och eldning
            med torv? Jag tycker att det är viktigt denna dag, när ni förklarat
            att samverkan mellan era tre partier skall fortsätta.
          </note>
          <note type="speaker">
            Anf. 78 GUDRUN LINDVALL (mp):
          </note>
          <note>
            Fru talman! Kort kan jag säga att energipolitiken diskuterades
            här i går. Från Miljöpartiets sida anser vi att vattenkraften
            är färdigutbyggd. Vi motsätter oss mycket starkt anslaget på 150
            miljoner för att bygga ut små vattendrag och kommer att göra allt
            för att det anslaget skall tas bort.
          </note>
          <note>
            Vi har sett till att torvlagen är kopplad till miljöbalken på
            så sätt att försiktighetsprincipen gäller. Vi har också gjort
            någonting som är mycket bra. Vi har nämligen sett till att miljöorganisationerna
            har fått talerätt, dvs. möjlighet att överklaga de mål som handlar
            om torvbrytning.
          </note>
          <note>
            Från Miljöpartiets sida är det helt klart. Vi anser att torv
            är ett fossilt bränsle. Men vi anser också att de torvtäkter som
            har funnits skall återställas på ett sådant sätt att de blir ett
            positivt inslag i landskapsbilden. Det kan man faktiskt göra.
            Det vi saknar mycket i dag är små vattensamlingar. Många av de
            torvtäkter som finns kan på ett mycket bra och mycket förtjänstfullt
            sätt bli en biotop som det har rått brist på.
          </note>
          <note>
            För oss är det klart. Torv är ett fossilt bränsle.
          </note>
          <note type="speaker">
            Anf. 79 HARALD NORDLUND (fp):
          </note>
          <note>
            Fru talman! Betyder detta, Gudrun Lindvall, att det nu blir ett
            stopp, eftersom försiktighetsprincipen skall gälla? Vad den betyder
            i detta sammanhang är det väl ingen tvekan om, nämligen att naturen
            och den biologiska mångfalden inte skall ta skada. Betyder detta
            att det nu blir ett stopp för all torvbrytning i
          </note>
          <note>
            Sverige?
          </note>
          <note type="speaker">
            Anf. 80 GUDRUN LINDVALL (mp):
          </note>
          <note>
            Fru talman! Man måste naturligtvis försöka se miljöpolitiken
            i ett sammanhang. Jag måste säga att jag inte vet om detta är
            det miljöproblem som vi prioriterar, Harald Nordlund. Det beror
            helt enkelt på att det bryts ganska lite torv i Sverige. Det finns
            många torvbrott där den biologiska mångfalden är ganska liten.
          </note>
          <note>
            Vad vi däremot är mycket angelägna om, och vad vi också har tagit
            upp i det särskilda yttrandet till betänkandet, är den myrskyddsplan
            som finns i Sverige. Man har plockat ut de myrar och våtmarker
            som är av särskilt stort biologiskt intresse, så att de får ett
            rejält skydd.
          </note>
          <note>
            Harald Nordlund vet precis som jag att regeringen och riksdagen
            inte kan införa ett torvförbud i Sverige, men vi anser att torven
            skall beskattas på ett sådant sätt att den inte bli riktigt lönsam.
            Miljöpartiet vill alltså använda ekonomiska styrmedel i politiken.
          </note>
          <note>
            Låt oss inte plocka ut en liten nisch av miljöpolitiken och få
            den att verka som det viktigaste, Harald
          </note>
          <note>
            Nordlund. Det viktigaste är nog att komma till rätta med kemikalierna.
            EU är tyvärr en stor bov i dramat.
          </note>
          <note>
            Vi får inte gå före. Vi får inte förbjuda giftiga kemikalier
            om det finns något annat land i EU som inte vill göra det. Det
            är just därför Miljöpartiet och miljörörelsen i övrigt inte delar
            Harald Nordlunds uppfattning att EU är bra för miljön. Tyvärr
            är det snarare tvärtom.
          </note>
          <note type="speaker">
            Anf. 81 HARALD NORDLUND (fp):
          </note>
          <note>
            Fru talman! Jag vill göra ett kort inlägg.
          </note>
          <note>
            Regeringen har på sitt bord en väldigt viktig fråga som handlar
            om fortsatt torvbrytning. Säger man nej i det sammanhanget har
            man givit tydliga signaler. Jag menar att regeringen har alla
            möjligheter att sätta stopp för fortsatt brytning.
          </note>
          <note>
            Jag delar inte Gudrun Lindvalls uppfattning att det är en liten
            fråga. En fortsatt omfattande brytning av torv är allvarlig för
            den biologiska mångfalden.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            MJU1 Utgiftsområde 23 Jord- och skogsbruk, m.m.
          </note>
          <note>
            Mom. 1 (anslag inom utgiftsområde 23 Jord- och skogsbruk, fiske
            med anslutande näringar)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            163 för utskottet
          </note>
          <note>
            13 för res. 1
          </note>
          <note>
            107 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 5 m, 34 v, 11 c, 5 fp
          </note>
          <note>
            För res. 1: 13 mp
          </note>
          <note>
            Avstod: 1 s, 61 m, 1 v, 34 kd, 2 c, 8 fp
          </note>
          <note>
            Frånvarande: 22 s, 16 m, 8 v, 8 kd, 5 c, 4 fp, 3 mp
          </note>
          <note>
            Mom. 2 (skördesituationen)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            137 för res. 2
          </note>
          <note>
            47 frånvarande
          </note>
          <note>
            Kammaren godkände utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 38 v, 12 mp
          </note>
          <note>
            För res. 2: 73 m, 36 kd, 15 c, 13 fp
          </note>
          <note>
            Frånvarande: 16 s, 9 m, 5 v, 6 kd, 3 c, 4 fp, 4 mp
          </note>
          <note>
            Mom. 5 (utnyttjandet av ramen för miljöersättningsprogrammet)
          </note>
          <note>
            1. utskottet
          </note>
          <note>
            2. res. 3 (m, kd, c)
          </note>
          <note>
            Votering:
          </note>
          <note>
            178 för utskottet
          </note>
          <note>
            124 för res. 3
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 38 v, 13 fp, 12 mp
          </note>
          <note>
            För res. 3: 73 m, 36 kd, 15 c
          </note>
          <note>
            Frånvarande: 16 s, 9 m, 5 v, 6 kd, 3 c, 4 fp, 4 mp
          </note>
          <note>
            Mom. 9 (fiskevårdens finansiering)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            264 för utskottet
          </note>
          <note>
            38 för res. 4
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 73 m, 36 kd, 15 c, 13 fp, 12 mp
          </note>
          <note>
            För res. 4: 38 v
          </note>
          <note>
            Frånvarande: 16 s, 9 m, 5 v, 6 kd, 3 c, 4 fp, 4 mp
          </note>
          <note>
            Mom. 15 (distriktsveterinärorganisationens ansvarsområde)
          </note>
          <note>
            1. utskottet
          </note>
          <note>
            2. res. 5 (m, kd)
          </note>
          <note>
            Votering:
          </note>
          <note>
            166 för utskottet
          </note>
          <note>
            109 för res. 5
          </note>
          <note>
            27 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 fp, 1 mp
          </note>
          <note>
            För res. 5: 73 m, 36 kd
          </note>
          <note>
            Avstod: 1 v, 15 c, 11 mp
          </note>
          <note>
            Frånvarande: 16 s, 9 m, 5 v, 6 kd, 3 c, 4 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            MJU2 Utgiftsområde 20 Allmän miljö- och naturvård
          </note>
          <note>
            Mom. 1 (anslag inom utgiftsområde 20 Allmän miljöoch naturvård)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            169 för utskottet
          </note>
          <note>
            35 för res. 1
          </note>
          <note>
            89 avstod
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 1 kd, 4 c, 2 fp, 11 mp
          </note>
          <note>
            För res. 1: 35 kd
          </note>
          <note>
            Avstod: 73 m, 6 c, 10 fp
          </note>
          <note>
            Frånvarande: 17 s, 9 m, 6 v, 6 kd, 8 c, 5 fp, 5 mp
          </note>
          <note>
            Mom. 2 (redovisning av kalkning)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            73 för res. 2
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 36 kd, 15 c, 13 fp, 12 mp
          </note>
          <note>
            För res. 2: 73 m
          </note>
          <note>
            Frånvarande: 17 s, 9 m, 5 v, 6 kd, 3 c, 4 fp, 4 mp
          </note>
          <note>
            Mom. 3 (administration)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            135 för res. 3
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 38 v, 12 mp
          </note>
          <note>
            För res. 3: 72 m, 35 kd, 15 c, 13 fp
          </note>
          <note>
            Frånvarande: 16 s, 10 m, 5 v, 7 kd, 3 c, 4 fp, 4 mp
          </note>
          <note>
            Mom. 7 (inriktning och omfattning av kalkningsverksamheten m.m.)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            181 för
          </note>
          <note>
            49 för res. 4
          </note>
          <note>
            69 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna
          </note>
          <note>
            För utskottet: 114 s, 3 m, 38 v, 2 kd, 12 fp, 12 mp
          </note>
          <note>
            För res. 4: 1 m, 33 kd, 15 c
          </note>
          <note>
            Avstod: 68 m, 1 fp
          </note>
          <note>
            Frånvarande: 17 s, 10 m, 5 v, 7 kd, 3 c, 4 fp, 4 mp
          </note>
          <note>
            Lennart Fridén (m) anmälde att han avsett att avstå från att
            rösta men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslutade kl. 14.14 på förslag av talmannen att ajournera
            förhandlingarna till kl. 14.30 för att finansutskottet skulle
            beredas möjlighet att sammanträda.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            1998/99:39 1998 års redogörelse för tillämpningen av lagen (1991:572)
            om särskild utlänningskontroll
          </note>
          <note>
            Finansutskottets betänkande
          </note>
          <note>
            1998/99:FiU10 Statsbudget för budgetåret 1999
          </note>
          <note>
            19 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 18 december
          </note>
          <note>
            1998/99:87 av Britt-Marie Danestig (v) till utbildningsministern
          </note>
          <note>
            Bristen på naturvetare, tekniker och medicinare
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 19 januari
          </note>
          <note>
            1999.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 december
          </note>
          <note>
            1998/99:205 av Lena Sandlin (s) till statsrådet Britta
          </note>
          <note>
            Lejon
          </note>
          <note>
            Domstolstrots
          </note>
          <note>
            1998/99:206 av Lena Sandlin (s) till statsrådet Mona
          </note>
          <note>
            Sahlin
          </note>
          <note>
            Ökad sysselsättningsgrad för deltidsanställda
          </note>
          <note>
            1998/99:207 av Lena Sandlin (s) till socialministern
          </note>
          <note>
            Diskriminering av funktionshindrade i näringsverksamhet
          </note>
          <note>
            1998/99:208 av Lena Sandlin (s) till socialministern
          </note>
          <note>
            Socialbidragen
          </note>
          <note>
            1998/99:209 av Åsa Torstensson (c) till statsministern
          </note>
          <note>
            EU:s utvidgning
          </note>
          <note>
            1998/99:210 av Yvonne Ruwaida (mp) till miljöministern
          </note>
          <note>
            Moratorium för genetiskt modifierade organismer
          </note>
          <note>
            1998/99:211 av Barbro Westerholm (fp) till näringsministern
          </note>
          <note>
            Statens egendom i Stockholms skärgård
          </note>
          <note>
            1998/99:212 av Camilla Dahlin-Andersson (fp) till socialministern
          </note>
          <note>
            Kommunerna och barnomsorgsgarantin
          </note>
          <note>
            1998/99:213 av tredje vice talman Rose-Marie Frebran (kd) till
            statsrådet Maj-Inger Klingvall
          </note>
          <note>
            Högkostnadsskydd för sjuklönekostnader
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 januari 1999.
          </note>
          <note>
            21 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 18 december
          </note>
          <note>
            1998/99:182 av Berndt Ekholm (s) till statsrådet
          </note>
          <note>
            Pierre Schori
          </note>
          <note>
            Biståndet
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 19 januari 1999.
          </note>
          <note>
            22 § Kammaren åtskildes kl. 14.31.
          </note>
          <note>
            Förhandlingarna leddes av talmannen från sammanträdets början
            t.o.m. 16 §
          </note>
          <note>
            anf. 24 (delvis), av förste vice talmannen därefter t.o.m. 17
            § anf. 60
          </note>
          <note>
            (delvis), av andre vice talmannen därefter t.o.m. anf. 71 (delvis)
            och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
