<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--96</head>
          <docDate when="1999-05-19">1999-05-19</docDate>
        </div>
      </front>
      <body>
        <div>
          <note>
            19.00 - 21.29
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Redogörelse 1998/99:RFK1 till konstitutionsutskottet
          </note>
          <note>
            Motion 1998/99:Sk35 till skatteutskottet
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Bostadsutskottets betänkanden 1998/99:BoU10 och
          </note>
          <note>
            BoU8
          </note>
          <note>
            Försvarsutskottets betänkanden 1998/99:FöU6 och
          </note>
          <note>
            FöU7
          </note>
          <note>
            Miljö- och jordbruksutskottets betänkande
          </note>
          <note>
            1998/99:MJU10
          </note>
          <note>
            3 § Ersättning av staten till steriliserade i vissa fall
          </note>
          <note>
            Föredrogs
          </note>
          <note>
            Socialutskottets betänkande 1998/99:SoU13
          </note>
          <note>
            Ersättning av staten till steriliserade i vissa fall
          </note>
          <note>
            (prop.1998/99:71)
          </note>
          <note type="speaker">
            Anf. 1 CATHERINE PERSSON (s):
          </note>
          <note>
            Fru talman! Betänkande SoU13 behandlar ersättning av staten till
            steriliserade i vissa fall. Jag vill inledningsvis säga att utskottet
            är helt enigt i sina ställningstaganden. Inga motioner har väckts
            med anledning av regeringens proposition, och det finns således
            inga reservationer. Det innebär att jag för hela utskottets talan
            här i kammaren.
          </note>
          <note>
            Fru talman! Fram till år 1976 steriliserades människor i vårt
            land med stöd av då gällande steriliseringslagstiftning. Lagarnas
            utformning och hur de kom att tillämpas i praktiken präglades
            av bl.a. ett rashygieniskt synsätt och en tro på folkrening som
            var förhärskande bland många beslutsfattare, forskare och läkare
            under den första hälften av 1900-talet i Sverige, liksom i andra
            länder. Många av dem som steriliserades blev offer för detta synsätt.
            Sedan länge är detta någonting som det svenska samhället starkt
            tar avstånd ifrån.
          </note>
          <note>
            I september 1997 gav den dåvarande socialministern en särskild
            utredare i uppdrag att allsidigt belysa de politiska beslutsfattarnas,
            myndigheternas, forskarsamhällets och den medicinska professionens
            ställningstagande och ansvar vad gäller tillkomsten och tillämpningen
            av den steriliseringslagstiftning som var i kraft i Sverige under
            30-talet och fram till en bit in på 1970-talet, dvs. fram till
            dess att den nuvarande steriliseringslagstiftningen trädde i kraft
            år
          </note>
          <note>
            1976.
          </note>
          <note>
            Regeringen ställer sig i allt väsentligt bakom Steriliseringsutredningens
            förslag och de överväganden som där redovisas. Mot bakgrund av
            detta föreslår regeringen en lag om ersättning till steriliserade
            i vissa fall. Lagen skall gälla för dem som steriliserats med
            tillämpning av 1934 års och 1941 års steriliseringslagar. Utöver
            dem som steriliserats enligt dessa lagar skall vissa andra personer
            som steriliserats ha rätt till ersättning under de förutsättningar
            som lagen i övrigt ställer upp.
          </note>
          <note>
            Regeringens avsikt med ersättningen är att ge de personer som
            steriliserats mot sin vilja eller på någon annans initiativ upprättelse
            och en gottgörelse från staten. Regeringen är medveten om att
            en sådan ersättning aldrig kan ersätta den enskilde för det lidande
            som denne fått utstå. Ersättningen får därför framför allt en
            symbolisk funktion. Regeringen anser att det ersättningsbelopp
            som utredningen kommit fram till, dvs. 175 000 kr, är en väl avvägd
            symbolisk ersättning. Beloppet på 175 000 kr bör vara ett schablonbelopp,
            lika för alla, och skall vara skattefritt. Från detta belopp avräknas
            ersättning som staten tidigare kan ha lämnat på grund av steriliseringen.
            Rätten till ersättning är personlig och kan inte överlåtas.
          </note>
          <note>
            Propositionen anger villkoren för att ersättningen skall kunna
            beviljas. Som exempel kan nämnas att vederbörande kan vara berättigad
            till ersättning om han eller hon varken undertecknat ansökan om
            sterilisering eller skriftligen samtyckt till steriliseringsåtgärden
            eller om han eller hon steriliserats till följd av diagnos som
            sinnessjuk, sinnesslö eller epileptiker.
          </note>
          <note>
            Regeringen föreslår att en av regeringen utsedd nämnd skall pröva
            ansökan om ersättning. Initiativet till en begäran om ersättning
            skall komma från den enskilde själv. Regeringen föreslår att lagen
            skall tillämpas på ansökningar om ersättningar som kommit nämnden
            till del inom två år från det att lagstiftningen träder i kraft.
            Lagen föreslås träda i kraft den
          </note>
          <note>
            1 juli 1999.
          </note>
          <note>
            Ersättningen till dem som steriliserats mot sin vilja eller på
            någon annans initiativ beräknas komma att omfatta 500-1 000 personer.
            Detta skulle innebära att kostnaderna för utbetalda ersättningar
            totalt kan beräknas uppgå till 100-175 miljoner kronor. Inklusive
            viss administration och information bedöms kostnaden till ca 180
            miljoner kronor under åren
          </note>
          <note>
            1999-2001. Initialt har en del av den summan, 75
          </note>
          <note>
            miljoner kronor, anvisats i vårpropositionen för 1999.
          </note>
          <note>
            Fru talman! Jag vill också i det här sammanhanget kommentera
            den diskussion som har förts om möjligheten att undanta ersättningen
            från inkomstberäkningen t.ex. då man uppbär försörjningsstöd eller
            bostadsbidrag. Utskottet har diskuterat frågeställningen. Som
            jag uppfattar det ser alla partiers företrädare komplexiteten
            i frågeställningen. Utskottet resonerade om olika typer av icke
            skattepliktig ersättning som inte undantas vid inkomstberäkning
            vid tillämpning vid viss annan s.k. skyddslagstiftning som t.ex.
            socialtjänstlagen vad avser försörjningsstöd.
          </note>
          <note>
            Utskottet gör den bedömningen att det är svårt att värdera graden
            av lidande, dvs. vilken ersättning som skall och inte skall utgöra
            underlag för inkomstberäkning. Utskottet förde också diskussionen
            om att det är svårt att överblicka och göra sådana överväganden
            och att det inte kan ske utan ett genomarbetat underlag som är
            väl genomtänkt med hänvisning till olika lagars syfte och tillämpning
            samt kvaliteten i lagstiftningen. Lagförslaget om ersättning av
            staten till steriliserade i vissa fall riskerar då också att försenas
            vad avser beslut och genomförande, vilket skulle missgynna dem
            som ofrivilligt steriliserats.
          </note>
          <note>
            Fru talman! Utskottet delar regeringens uppfattning att det är
            ytterst angeläget att de som mot sin vilja steriliserats snarast
            får upprättelse och gottgörelse från staten. Utskottet anser också
            att den föreslagna lagen om ersättning till steriliserade är väl
            avvägd.
          </note>
          <note>
            Till sist vill jag säga att detta förslag till lagstiftning inte
            på något sätt kan gottgöra det lidande som en del av de människor
            som steriliserats mot sin vilja fått utstå. Det får ses som ett
            erkännande från dagens samhälle att tidigare händelser var fel
            och ett sätt att säga förlåt.
          </note>
          <note>
            Mot bakgrund av detta är det ett enigt utskott som tillstyrker
            regeringens förslag vad avser ersättning av staten till steriliserade
            i vissa fall. Avslutningsvis yrkar jag härmed bifall till utskottets
            hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 § anf. 142.)
          </note>
          <note>
            4 § Vissa ändringar i läkemedelsförmånen m.m.
          </note>
          <note>
            Föredrogs
          </note>
          <note>
            Socialutskottets betänkande 1998/99:SoU14
          </note>
          <note>
            Vissa ändringar i läkemedelsförmånen m.m. (prop.
          </note>
          <note>
            1998/99:106)
          </note>
          <note type="speaker">
            Anf. 2 LEIF CARLSON (m):
          </note>
          <note>
            Fru talman! Jag vill först säga att jag tycker att det är trevligt
            att se socialministern här. Sedan, fru talman, vill jag visa en
            av fem korgar med namnunderskrifter. Det är tusentals namnunderskrifter
            som har kommit in i det här ärendet. Aldrig någonsin har socialutskottet
            fått ta emot så många brev från upprörda människor. Det är klart
            att det är svårt och bär emot att spara på dem som är gamla och
            sjuka.
          </note>
          <note>
            Visst är det angeläget att vidta åtgärder för att minska samhällets
            kostnader för läkemedel. En god ekonomisk hantering är alltid
            viktig, men vilka är de verkliga kostnadsökningarna för läkemedel?
            Det är komplicerat att överblicka. Visst kostar nya, oftast mycket
            effektiva, mediciner mer än gamla. Visst har vi fler äldre människor
            som behöver medicin. Det är utgiftssidan som föranlett klagolåten
            från huvudmännen och även krav på en time-out för introduktionen
            av nya läkemedel. Men landstingen ser ju inte intäktssidan. De
            ser inte den högre livskvaliteten, de minskade sjukskrivningarna,
            de färre sjukpensioneringarna och den ökade produktionen när fler
            kan arbeta. De tycks inte ens se den egna intäkten i form av färre
            operationer och mindre behov av vårdplatser.
          </note>
          <note>
            Det föreligger en hälsoekonomisk paradox. Läkemedlen frigör resurser
            och höjer livskvaliteten samtidigt som landstingens budgetsituation
            i det begränsade perspektivet verkar förvärras. Bakom den upphetsade
            stämningen inför läkemedelsnotan ligger också att de nya s.k.
            komfortmedicinerna gjort entré. Här har en oklar lagtolkning medfört
            att man trott att dessa nu aktuella och alla tillkommande måste
            subventioneras vid varje tillfälle de skrivs ut. Möjligheten att
            förskriva preparaten utan subventionering när orsaken inte kan
            anses vara strikt medicinsk har inte observerats. Här gör utskottet
            på moderat initiativ ett enigt tillkännagivande om ett lagförtydligande.
          </note>
          <note>
            Om nu regeringen, fru talman, inte kan se läkemedlens intäktssida
            och inte tror på sådana åtgärder som hjälper förskrivarna till
            bästa rutiner, rationaliseringar och avmonopolisering så är ändock
            förslaget inte acceptabelt. Det innebär kraftigt ökade kostnader
            för dem som har en hög läkemedelskonsumtion och slår naturligtvis
            särskilt hårt mot dem i små omständigheter. Människor som har
            stort behov av läkemedel skall garanteras detta genom ett rimligt
            högkostnadsskydd. Det är för mig en gåta att regeringen kan föreslå
            en besparing på 1,4 miljarder på dem som behöver medicin, samtidigt
            som den vill genomföra en maxtaxa i barnomsorgen, en taxa så konstruerad
            att den förstärker dagens orättvisor. De stora vinnarna är de
            som har sina barn på dagis, och de stora förlorarna är de som
            vill ta hand om sina barn själva.
          </note>
          <note>
            Man anser sig nu kunna lägga ytterligare 1,7 miljarder första
            året på en maxtaxa och sedan öka på efterhand upp till 5,1 miljarder
            om året. Samtidigt säger man sig ha så illa ställt att gamla och
            sjuka måste betala 1,4 miljarder mer. Är det underligt att det
            jäser?
          </note>
          <note>
            Men regeringens supportrar, t.ex. av förslaget lidande miljöpartister
            och plågade vänsterpartister, säger kanske att man ju ger de svagaste
            pensionärerna en höjning av pensionstillskottet. Sällan har, fru
            talman, något blivit så sönderkritiserat av pensionärsorganisationer
            och kommuner som pensionstillskottshöjningen. Förutom hisnande
            administrativa problem för en 18 månaders förändring, oerhört
            välbeskrivna i ett brev till utskottet av en plågad ekonom vid
            omsorgsförvaltningen i Skövde, är förslagets träffsäkerhet dålig
            då det gäller att skydda personer med låga inkomster och stort
            medicinbehov. På grund av bostadsbidragets konstruktion, skattesystemets
            utformning och kommunernas ovana att ha inkomstrelaterade taxor
            kommer pensionärerna i mycket liten utsträckning att kompenseras.
            Det mesta går i stället direkt ned i kommunernas fickor.
          </note>
          <note>
            Fru talman! Det är lätt att låta orättvist raljerande och kritisk
            mot detta förslag. Det vore mig fjärran.
          </note>
          <note>
            Jag skall därför låta företrädare för majoriteten ute i ett av
            våra landsting komma till tals. Jag fick ett brev från majoritetskoalitionen
            i Östergötlands läns landsting, dvs. från socialdemokrater, vänsterpartister
            och miljöpartister - en inte helt okänd majoritetskonstellation
            och dessutom mycket välkänd av utskottsmajoritetens talesman Conny
            Öhman, f.d. landstingsråd i
          </note>
          <note>
            Östergötland. Representanterna för denna hedervärda koalition
            skriver: "Först och främst är förslaget djupt orättvist." Vidare:
            "De som drabbas av beslutet är framförallt barnfamiljer, äldre,
            svårt sjuka och funktionshindrade." Man redogör sedan för flera
            alternativa förslag som utbildning, råd och stöd till förskrivarna
            samt för alternativinkomsterna på grund av minskat vårdbehov m.m.
            - sådant som ligger oss moderater nära. Man slutar med: "Slutsatsen
            blir att regeringens förslag om en höjning av högkostnadsskyddet
            för läkemedel till 1 800 kr är ett dåligt förslag utan rimlig
            motivering."
          </note>
          <note>
            Det är så sant som det är sagt, fru talman. Jag delar helt undertecknarnas,
            det socialdemokratiska landstingsrådet Bo Petterssons, det vänsterpartistiska
            landstingsrådet Björn Grips och Miljöpartiets Agneta
          </note>
          <note>
            Nilssons synpunkter. Om flera sådana företrädare för respektive
            parti fanns här i riksdagen skulle många sjuka och gamla få det
            bättre.
          </note>
          <note>
            Fru talman! Hur svagt förslaget är framgår också av att 8 % i
            dag, med 1 300 kr som högkostnadsskydd och 400 kr som gräns för
            reducering av avgiften, inte anser sig ha råd att ta ut sin medicin.
            Trots avbetalningsmöjlighet står 20 000 i kö hos kronofogden.
            Hur många kommer inte att ha råd när högkostnadsskyddet blir 1
            800 kr och gränsen för reducering 900 kr?
          </note>
          <note>
            Astma- och allergiförbundet tror att 20 % av astmatikerna inte
            kommer att hämta ut sina mediciner. Hur många kommer att be om
            avbetalning, och hur många är det då som inte är kreditvärdiga?
            För att rädda ansiktet vill nu majoriteten höja gränsen för kreditprövning
            från 1 500 till 1 800 kr. Det betyder ju bara att människor som
            i övrigt, med alla mått mätt, inte anses kreditvärdiga nu kommer
            att beviljas kredit på offentliga medel, och kronofogdarna kommer
            att få ännu mer att göra.
          </note>
          <note>
            Fru talman! Vår utgångspunkt är att människor som har ett stort
            behov av läkemedel också skall garanteras dessa genom ett rimligt
            högkostnadsskydd.
          </note>
          <note>
            Vi föreslår därför att dagens högskostnadsskydd ersätts med en
            frivillig försäkring. Den skall ha en premie om 1 200 kr per år.
            Ansluter man sig till försäkringen, som skall administreras av
            försäkringskassan, ingår alla receptbelagda mediciner. Den enskilde
            betalar endast 25 kr i expeditionsavgift vid varje inköpstillfälle,
            inget mer.
          </note>
          <note>
            Den som väljer att inte teckna försäkringen får betala hela kostnaden
            för det receptbelagda läkemedlet upp till 1 500 kr i likviditetsskydd.
            Man kan när som helst ansluta sig till försäkringen, som gäller
            tolv månader från det tillfälle man ansluter sig. Om man inte
            är försäkrad och råkar ut för en sjukdom som kräver mediciner
            kan man ansluta sig efter det att det första receptet har expedierats.
            Väljer man detta tillvägagångssätt betalar man mellanskillnaden
            mellan vad läkemedlet kostade och likviditetsskyddet i inträdesavgift.
          </note>
          <note>
            Barn under 18 år omfattas av vårdnadshavarens försäkring och
            betalar således inte. En familj med två vuxna och två barn under
            18 år vet att den betalar
          </note>
          <note>
            2 400 kr per år jämfört med regeringens förslag som kan innebära
            3 600 kr. Förslaget ger de svagaste med höga kostnader ett bättre
            skydd.
          </note>
          <note>
            Det finns, fru talman, möjligheter till ytterligare besparingar
            genom rationaliseringar och genom att mindre förpackningar förskrivs
            i större utsträckning.
          </note>
          <note>
            Vi vill också understryka vikten av att förskrivarna utbildas
            och har tillgång till ett väl utvecklat datorstöd, så att den
            enskilde förskrivaren löpande kan följa sin förskrivning och sitt
            förskrivningsmönster.
          </note>
          <note>
            Fru talman! Problemen runt läkemedelskostnaderna visar hur olämplig
            överföringen av kostnadsansvaret till landstingen var. Vi moderater
            reserverade oss också redan i utredningen mot detta. Alla våra
            farhågor har snabbare än vi kunnat befara visat sig befogade.
            Vi anser att kostnadsansvaret för läkemedel skall återföras till
            staten, så att det bl.a. blir möjligt att göra en bättre avvägning
            mellan de direkta läkemedelskostnaderna och läkemedlens övriga
            effekter på samhällsekonomin. Vi anser också att det s.k. receptregistret
            bör avvecklas.
          </note>
          <note>
            Till ärendet hör, fru talman, också frågan om apoteksväsendets
            utformning. Vi anser att Apoteksbolagets monopol bör upphävas.
            Det är en fråga om vårdtillgänglighet och service. Sverige är
            ett av de få västländer som har ett statligt monopol för detaljhandel
            med läkemedel. Vi delar denna tvivelaktiga ära med Kuba, ett land
            knappast känt för mångfald men väl för planekonomi. Svensk läkemedelsdistribution
            har utretts gång på gång. 1990-talet har kännetecknats av överlappande
            utredningar, som i stort sett alla kommit fram till att monopolet
            bör avskaffas. Eftersom detta varje gång varit ideologiskt fel
            slutsats har det tillsatts en ny utredning, som kommit fram till
            detsamma, varför en ny utredning tillsatts, osv. Regeringen och
            socialdemokraterna stöder sig i dessa frågor huvudsakligen på
            departementsskriften Apoteksbolagets framtida roll som togs fram
            av en arbetsgrupp i departementet - jag tror det var 1995.
          </note>
          <note>
            Den blev grundligt avrättad, bl.a. av Konkurrensverket. Man skrev
            i sitt utlåtande: "Enligt Konkurrensverkets mening underskattar
            arbetsgruppen konkurrensens och särskilt prisets betydelse som
            konkurrensmedel för att uppnå en effektiv kostnadspress till nytta
            för konsumenterna." Vidare skrev man: "Enligt
          </note>
          <note>
            Konkurrensverkets uppfattning har inte arbetsgruppen kunnat visa
            att ett fortsatt monopol för Apoteksbolaget är nödvändigt för
            att tillgodose konsumenternas behov."
          </note>
          <note>
            Fru talman! Monopol är ineffektiva och skadliga var de än finns
            och bör avskaffas. Ett avskaffande av
          </note>
          <note>
            Apoteksbolagets detaljhandelsmonopol skulle öka tillgängligheten
            och ge egenvården bättre förutsättningar. En privatisering av
            Apoteksbolaget skulle leda till billigare läkemedel, vilket skulle
            minska kraven på fortsatta besparingar på de sjuka. Som jag redan
            tidigare sagt är regeringens hållning märklig, att hellre bevara
            ett dyrt monopol än underlätta för gamla och sjuka. Det har bedömts
            att en avreglering på tre till fem års sikt skulle ge ca 1 miljard,
            alltså en stor del av den besparing man gör på de sjuka. Regering
            och socialdemokrati utnyttjar med stöd av vänster och miljöparti
            gamla och sjuka för att bekosta ett ideologiskt betingat planekonomiskt
            monopol.
          </note>
          <note>
            Utgångspunkten för apotekens verksamhet måste vara att människan
            sätts i centrum, både när det gäller service och när det gäller
            säkerhet. Alla människor skall vara garanterade en fullgod service.
            Ambitionen måste då vara att öka apotekens service och tillgänglighet.
          </note>
          <note>
            Sverige har ca 900 apotek, Belgien 13 000 och
          </note>
          <note>
            Frankrike 20 000. En normal västeuropeisk standard tycks vara
            att ha ca 1 apotek på 3 000-4 000 invånare. Sverige har 1 apotek
            på ca 10 000 invånare. I en liten svensk stad finns i bästa fall
            1 apotek, som förvisso inte är nattöppet. I en fransk stad av
            samma storlek finns 4 apotek, varav alltid något är nattöppet.
          </note>
          <note>
            I hela Sverige finns bara ett enda nattöppet apotek.
          </note>
          <note>
            Under det senaste året har antalet apotek minskats med 25 samtidigt
            som, av vad jag har sagt, alla borde förstå att antalet borde
            ha ökats.
          </note>
          <note>
            Fru talman! Apotekets monopol bör ersättas med licensierad försäljning
            av läkemedel. Enskilda apotek bör kunna säljas ut till privata
            eller kooperativa företag. Läkemedelsverkets kontroll och godkännande
            är en garanti för säkerhet och kvalitet. Ytterligare ett skäl
            för att avskaffa monopolet är att tillgängligheten ökar om receptfria
            mediciner, s.k. OTC-preparat, kan säljas i vanliga affärer samt
            om receptbelagda mediciner kan köpas i privata affärer under farmaceutisk
            ledning. Här finns en väl förberedd handel klar för att öka servicen
            till allmänheten.
          </note>
          <note>
            Fru talman! Läkemedel skulle enligt alla utredningar bli billigare
            vid en fri konkurrens, och det har tidigare fått regeringen att
            synas vackla i sin planekonomiska nit när det gäller Apoteksbolagets
            monopol.
          </note>
          <note>
            Men se då har Landstingsförbundet rusat till Apoteksbolagets
            hjälp och försvarat monopolet med att de administrativa kostnaderna
            för landstingen skulle öka vid en avmonopolisering. Ett bättre
            erkännande av hur patientfrånvänt man arbetar går knappast att
            få.
          </note>
          <note>
            Bestämmelserna om apotekens detaljhandelsmonopol bör upphävas.
            En avreglering på området, förenklade hanteringsmetoder, konkurrens
            från postorderdistribution och nya apoteksformer skulle leda till
            stora rationaliseringseffekter.
          </note>
          <note>
            Fru talman! Det här är en bedrövlig proposition.
          </note>
          <note>
            Jag yrkar därför bifall till reservation 1, innebärande avslag
            på propositionen. Jag står givetvis också bakom våra övriga yrkanden.
          </note>
          <note type="speaker">
            Anf. 3 CHATRINE PÅLSSON (kd):
          </note>
          <note>
            Fru talman! Det är många människor i Sverige som har hört av
            sig med anledning av den här propositionen. Kanske borde vi som
            politiker vara glada för att det finns ett engagemang, men jag
            har när jag har tagit del av brev och telefonsamtal lidit oerhört
            med människor som redan har drabbats svårt av sjukdom och som
            på grund av det behöver hjälp, behöver mediciner, och nu har hamnat
            i ett läge där de känner att de inte kommer att ha råd. Det finns
            bakom varje brev en smärta, en oro och en ångest, och det tycker
            jag är beklämmande år 1999.
          </note>
          <note>
            Väldigt många människor har också frågat: Hur kan en socialdemokratisk
            regering tillsammans med miljöparti och vänsterparti lägga fram
            förslag som gör att det kanske bara är de som har de största ekonomiska
            resurserna som kan få vård och behandling?
          </note>
          <note>
            Den frågan tycker jag att majoritetens företrädare
          </note>
          <note>
            Vänstern, Miljöpartiet och Socialdemokraterna skall svara medborgarna
            på. Jag kan inte förstå det.
          </note>
          <note>
            Kristdemokraterna säger absolut klart och tydligt nej till försämringar
            i högkostnadsskyddet. Vi tycker redan att det är för dåligt. Anledningen
            till att vi säger nej är att vi anser att det är oetiskt att de
            människor som redan är drabbade så hårt skall få ökade bördor.
          </note>
          <note>
            De som inte orkar bära skall få ryggsäckar med kilovis av ytterligare
            bördor.
          </note>
          <note>
            Vi accepterar inte att det är den enskildes ekonomiska situation
            som avgör om man skall få vård och behandling. Ingen skall behöva
            avstå från vård och behandling av ekonomiska skäl. Vård och behandling
            skall man få inte enbart för att man har gjort sig förtjänt av
            det eller betalat sin skatt. Vård och behandling skall man få
            därför att man är människa. Detta är en djup ideologisk fråga,
            och det är en grundbult i ett välfärdssamhälle.
          </note>
          <note>
            Samtidigt har vi kristdemokrater under flera år påpekat att man
            måste se till helheten för enskilda människor. Det är så lätt
            att säga att en viss åtgärd innebär bara en liten höjning - inom
            tandvården, inom läkemedelsavgifterna osv. Totalt sett blir det
            ändå omöjliga bördor att bära.
          </note>
          <note>
            Anledningen till att vi en gång i vårt land införde det s.k.
            högkostnadsskyddet var att den enskilde skulle veta vilka egna
            kostnader man maximalt skulle få för den egna vården och behandlingen.
            Som bekant förekommer det nu en mängd olika avgifter, men man
            ser sällan till helheten. Därför vill vi kristdemokrater ha en
            översyn för en samordning av de olika avgifterna, så att den enskilde
            vet vilken kostnad som kan uppkomma under ett högkostnadsskydd.
            Först då kan man garantera trygghet. Det här har vi utvecklat
            i en reservation.
          </note>
          <note>
            Vi har i vårt land den principen att våra avgifter till sjukvården
            betalas via skattsedeln. Vi kristdemokrater tycker att det är
            en bra princip. Men ännu viktigare är att vården fungerar när
            man behöver den, och vi ser nu att det börjar fallera inom många
            områden av sjukvården. Det räcker inte längre med det som vi har
            betalat in, utan vi skall betala mer. Vårdköer och annat är exempel
            på att det inte fungerar.
          </note>
          <note>
            I propositionen saknas det också helt en konsekvensanalys av
            vilka kostnader som skulle uppstå om den sjuke inte får sin medicin.
            Jag tycker att det måste kännas som ett nederlag för socialministern
            i dag att man inte ens har förmåga att göra en prognos av vad
            det skulle kosta om en patient inte tar sin medicin.
          </note>
          <note>
            Jag tänker på de kroniskt sjuka, kanske på reumatiker som har
            behov av sin medicin bara för att kunna vara i rörelse. Skulle
            de inte ha råd att ta ut denna medicin utan får avstå från den,
            skulle det bli oerhört mycket andra kostnader.
          </note>
          <note>
            Vi vet ju att läkemedelskostnaderna har ökat. Det kan vi inte
            sticka under stol med. Trots det har vi internationellt sett inte
            höga läkemedelskostnader.
          </note>
          <note>
            Men det är också kommunicerande kärl i frågan om medicinerna.
            Alla vet att medicinkostnaden ökade när
          </note>
          <note>
            Losecbehandlingen för t.ex. magsårspatienter kom men också att
            det blev en kvalitetsökning för den enskilda människan. Kirurgklinikerna
            fick minskade kostnader när man inte behövde operera, och många
            liv sparades tack vare den här behandlingen. Också många sjukskrivningspengar
            sparades. Men man har inte alltid förmåga att se de här kommunicerande
            kärlen, utan man ser bara att läkemedelskostnaderna har stigit
            i höjden.
          </note>
          <note>
            Samtidigt är människors livskvalitet oerhört viktig. Det är svårt
            att sätta prislappar på detta, men det är ack så viktigt i alla
            fall. De icke materiella kvaliteterna måste komma fram tydligare.
          </note>
          <note>
            Enligt de prioriteringsprinciper som Prioriteringsutredningen
            och också vi i riksdagen har fastslagit skall människor med kroniska
            sjukdomar prioriteras högst när resurserna fördelas. Det gäller
            också mediciner. Vi har också föreslagit det i vår motion. Jag
            skall i likhet med Leif Carlson med glädje notera att också utskottet
            har ett tillkännagivande när det gäller de regler vi har för rabatterade
            läkemedel. Det är nästan genant att vi fattar sådana beslut att
            det inte blir klara regler. Det är nu viktigt att man rättar till
            det. Här kan pengar rinna bort oerhört fort.
          </note>
          <note>
            Fru talman! Avslutningsvis yrkar jag bifall till reservation
            4. Givetvis står vi kristdemokrater bakom de reservationer som
            vi finns med på. Men för att spara tid här i kammaren, som man
            brukar säga, yrkar jag bifall endast till reservation 4.
          </note>
          <note>
            Målet för Kristdemokraternas vård- och omsorgspolitik är att
            ge trygghet och medmänsklig omsorg åt alla oavsett kön, ålder,
            etnisk bakgrund eller yrke.
          </note>
          <note>
            Alla har samma rätt att leva ett värdigt liv. Ingen skall behöva
            avstå från vård av ekonomiska skäl. Inkomsten skall aldrig styra
            om eller när man skall ha tillgång till läkemedel. Därför stämmer
            regeringens förslag om höjning av högkostnadsskyddet inte överens
            med människovärdesprincipen.
          </note>
          <note>
            Fru talman! Jag tycker att det är utomordentligt allvarligt.
            Jag har tidigare ställt en fråga, och jag ställer den gärna till
            socialministern. Jag är också glad att socialministern är här
            i dag. Varför skall behandlingens art vara avgörande för kostnaden?
            Om förslaget vinner riksdagens bifall, vilket jag hoppas att det
            inte gör, kostar det mer om man får en behandling med medicin
            än om man får en kirurgisk behandling.
          </note>
          <note>
            Alltså är det på vilket sätt läkaren föreslår en behandling som
            avgör vad det skall kosta. Hur stämmer det med rättvisa? Hur stämmer
            det med trygghet? Hur stämmer det över huvud taget med de principer
            vi har? Jag kan ju inte rå för om jag drabbas av en sjukdom där
            det behövs en behandling med medicin eller om jag drabbas av en
            sjukdom där det är kirurgisk behandling.
          </note>
          <note>
            Jag skulle gärna vilja ha svar på den frågan. Jag tror att det
            är många som liksom jag undrar var rättvisan finns någonstans.
            Kanske vi också borde se över det inför framtiden.
          </note>
          <note type="speaker">
            Anf. 4 KENNETH JOHANSSON (c):
          </note>
          <note>
            Fru talman! "Nu går skam på torra land." "Det är sällan man ser
            ett förslag från regeringen som är så allsidigt uselt." Det är
            två citat. Det första citatet kommer från ordföranden i PRO i
            Dalarna och det andra från ledaren i senaste numret av SPF:s tidning
          </note>
          <note>
            Veteranposten.
          </note>
          <note>
            Dessa båda citat tillsammans med alla upprörda och ilskna brev
            från handikapporganisationer och enskilda sammanfattar hur väldigt
            många känner inför regeringens, Vänsterns och Miljöpartiets förslag
            till försämring av högkostnadsskyddet för läkemedel.
          </note>
          <note>
            Ett förslag som enligt min och Centerpartiets uppfattning är
            synnerligen dåligt underbyggt och illa genomtänkt och som drabbar
            redan utsatta grupper hårt.
          </note>
          <note>
            Förslaget verkar ha tillkommit i en hast utan en ordentlig analys
            av vad det får för konsekvenser för människor som tack vare bra
            mediciner kan leva ett normalt liv utan smärta och plågor.
          </note>
          <note>
            Vi centerpartister redovisar i vår motion att det är fullt möjligt
            att vidta åtgärder för att sänka läkemedelskostnaderna utan att
            det drabbar dem som är i stort behov av att få läkemedlen subventionerade.
            Vi säger bestämt nej till försämringen av högkostnadsskyddet.
            Vi vidarebefordrar också till Socialdepartementet ca 2 500 namnunderskrifter
            som kommit oss till del med protester mot förslaget.
          </note>
          <note>
            Jag vill också inledningsvis yrka bifall till reservation nr
            5 och nr 11, men jag står självfallet även bakom övriga centerreservationer.
          </note>
          <note>
            Fru talman! Jag tycker att riksdagens vänstermajoritet faktiskt
            visar en brist på engagemang för den enskilda människan och hennes
            problem. Många äldre människor och sjuka människor känner sig
            kränkta. Så skall det inte behöva vara i Välfärdssverige år 1999.
            Det borde vara en självklar rätt att alla skall få de läkemedel
            de behöver även om man inte har så hög inkomst.
          </note>
          <note>
            Tillgång till sjukvård och läkemedel är en grundläggande rättighet
            för alla medborgare om det skall finnas någon rättvisa och jämlikhet
            i samhället. Högkostnadsskyddet infördes då Karin Söder var socialminister.
            Vi skall vara rädda om dess fördelningpolitiska profil. Självfallet
            sticker det i ögonen att försämra för redan utsatta medan läkemedelsindustrin
            gör miljardvinster.
          </note>
          <note>
            Regeringen, Vänstern och Miljöpartiet står nu i begrepp att medvetet
            försämra för många människor.
          </note>
          <note>
            Man är beredd att äventyra både hälsa och vård. För barnfamiljer,
            kroniskt sjuka och funktionshindrade blir försämringen ytterligare
            en ekonomisk börda att bära. Risken är ju så uppenbar. Om inte
            människor får de läkemedel de behöver blir det ökade kostnader
            för sjukvård och fler sjukskrivningar. Sammantaget kan ett förslag
            som var menat som en inkomst för staten i stället bli en större
            utgift.
          </note>
          <note>
            Centerpartiet ställer sig bakom föreslagen höjning av pensionstillskottet.
            Vi gör det för att vi i alla tider arbetat för att förbättra för
            de ekonomiskt sämst ställda pensionärerna. I väntan på pensionsreformen
            vill vi således höja pensionstillskottet, inte som delvis en kompensation
            för höjda läkemedelskostnader utan som en förbättring av dessa
            gruppers ekonomi generellt.
          </note>
          <note>
            Fru talman! Problemen med de ökade läkemedelskostnaderna måste
            åtgärdas. Det hjälper dock inte att angripa symtomen utan det
            är de grundläggande orsakerna till skenande läkemedelssubventioner
            som skall åtgärdas. Den kraftiga kostnadsökningen har sina orsaker
            i, vilket också regeringen skriver i propositionen, den demografiska
            utvecklingen, att allt större del av läkemedlen skrivs ut i öppenvård
            samt tillkomsten av dyrare nya läkemedel.
          </note>
          <note>
            Bättre och effektivare läkemedel är en starkt bidragande orsak
            till en bättre och effektivare sjukvård.
          </note>
          <note>
            Utvecklingen inom läkemedelsområdet går snabbt, och många nya
            läkemedel har hjälpt många kroniskt sjuka att leva ett nästan
            normalt liv. Läkemedlen och utvecklingen inom sjukvården bör ses
            i ett sammanhang. Läkemedlen är en viktig faktor i sjukvården,
            men de skall självfallet användas rätt. Det skall inte finnas
            några hinder för att de som har behov av läkemedel skall få dem,
            men samtidigt skall en alltför vidlyftig förskrivning granskas.
          </note>
          <note>
            Socialstyrelsen har i studier visat att många äldre i t.ex. sjukhemsboende
            konsumerar för mycket läkemedel - 40 % har tio eller fler läkemedel
            samtidigt, och 76 % av de boende har någon form av psykofarmaka.
            Studien pekar på en risk för överkonsumtion som i vissa fall försämrar
            hälsan. Lösningen är inte heller här ett försämrat högkostnadsskydd.
            I stället handlar det om ökad medicinsk kompetens inom äldrevården,
            informationsöverföring mellan olika förskrivare m.m.
          </note>
          <note>
            De erfarenheter vi dragit av tidigare förändringar av frikortet,
            vilket vi inte fråntar oss medansvar för, visar att det är de
            grundläggande åtgärderna som måste till. Vi har från Centerpartiet
            visat på en lång rad av åtgärder som bör vidtas för att få ett
            stopp på de skenande läkemedelskostnaderna och förhindra försämringen
            av högkostnadsskyddet. Vi måste lyckas, för i annat fall kommer
            övrig hälso- och sjukvård att trängas ut.
          </note>
          <note>
            Enligt Centerpartiets uppfattning borde regeringen lägga kraften
            på att fullt ut nyttja de möjligheter som överförandet av ansvaret
            för läkemedel till landstingen ger, t.ex. genom bättre ordinationsrutiner,
            noggrannare kontroll av hur läkemedel förskrivs, utvecklade arbetsformer
            för läkemedelskommittéerna och en ökad priskonkurrens på läkemedel
            i Sverige.
          </note>
          <note>
            Några av förslagen vill jag fördjupa genomgången av.
          </note>
          <note>
            Fru talman! Apoteksbolagets monopol bör avvecklas för att öka
            prispressen och förbättra servicen.
          </note>
          <note>
            Sverige är i dag det enda OECD-land som har ett statligt monopol
            avseende detaljhandel med läkemedel. Apoteksbolagets framtid och
            läkemedelsförsörjning har varit föremål för utredning i flera
            omgångar under 1990-talet. I utredningen Läkemedel i vård och
            handel finns t.ex. förslag om hur apoteksverksamheten i framtiden
            kan regleras. Utredningen föreslår att
          </note>
          <note>
            Apoteket AB skall finnas kvar men att även privata apotek skall
            kunna etableras.
          </note>
          <note>
            Centerpartiet anser att utgångspunkten för apoteksverksamheten
            skall vara att människan sätts i centrum i fråga om både service
            och säkerhet. Alla människor skall, oavsett bostadsort, vara garanterade
            en fullgod service på lika villkor. Vi bör öka apotekens service
            och tillgänglighet. Vi anser att enskilda apotek bör kunna säljas
            ut till kooperativa eller privata företag. Apotekets monopol bör
            ersättas med licensierad försäljning av läkemedel. Läkemedelsverket
            har en viktig uppgift att se till att säkerhet och kvalitet säkerställs.
            Tillgängligheten ökar om receptfria mediciner i större utsträckning
            kan säljas i vanliga affärer. Säkerhetsaspekten måste betonas.
          </note>
          <note>
            Glesbygdsservicen får, enligt den modell som Centerpartiet förordar,
            på intet sätt riskeras. Det är ett krav från Centerpartiets sida.
            Olika utredningar pekar på att en konkurrensutsättning bör leda
            till en 15-
          </note>
          <note>
            procentig kostnadsreducering, vilket skulle kunna minska kostnaderna
            med en bit över en halv miljard kronor. Apotekskunderna har genom
            läkemedelsförmånen en självklar rätt att betala genom delbetalningar.
            Detta måste de lokala apoteken lämna tydlig information om.
          </note>
          <note>
            Centerpartiet anser att Sverige behöver fler apotek för att ge
            medborgarna en fullgod service. Postorderapotek, eller postapotek,
            kan bli ett värdefullt komplement. Erfarenheterna från bl.a. USA,
            Holland och
          </note>
          <note>
            Schweiz är goda. Lägre läkemedelspriser med 10-
          </note>
          <note>
            20 %, tidsvinster och avsevärt förbättrad service är något som
            redovisas. Centerpartiet känner till att mindre försök görs av
            Apoteket AB. Vi vill se en betydligt snabbare och resolutare satsning,
            vilket också framgår av reservation nr 12.
          </note>
          <note>
            Inom landstingens läkemedelskommittéer pågår ett viktigt arbete
            med att pressa kostnaderna för läkemedel. Enligt uppgift går det
            t.ex. att spara närmare
          </note>
          <note>
            300 miljoner kronor på att byta ut de vanligaste blodtryckssänkande
            medicinerna mot billigare men medicinskt lika effektiva läkemedel.
            I Västerbotten är man t.ex. i full färd med att ersätta vissa
            läkemedel med billigare och lika bra parallellimporterade. Det
            är intressant och prispressande. En stor andel av läkemedlen som
            säljs nyttjas aldrig. Mindre förpackningar, informations- och
            utbildningsinsatser är exempel på åtgärder som krävs. Sjukvårdshuvudmännen
            har numera rätt att fritt upphandla läkemedel för den slutna vården,
            men de har inte möjlighet att på egen hand förhandla med läkemedelsföretagen
            om priserna. Centerpartiet anser, som framgår av reservation nr
            10, att landstingen bör ges den möjligheten.
          </note>
          <note>
            Av reservation nr 7 framgår dessutom att vi vill införa en receptavgift
            på 10 kr för att ge en viss begränsande effekt. Fördelen med en
            receptavgift är att den är lätt att administrera och att den belastar
            alla kunder, även dem som inte är berättigade till högkostnadsskydd.
            Vi vill även se en ökad satsning på egenvård. Möjligheten att
            få fler läkemedel receptfria bör prövas. Tillkännagivandet om
            tydliggörande av förskrivningsreglerna är nödvändigt, efter de
            uppgifter som framkommit, och dessutom är det bråttom.
          </note>
          <note>
            Fru talman! Vid hälso- och sjukvårdsdebatten här i kammaren för
            14 dagar sedan uttryckte jag min stora förvåning över att Vänstern
            och Miljöpartiet ställer sig bakom försämringen av högkostnadsskyddet
            - en åtgärd med sådan tydlig bakvänd fördelningspolitisk profil.
            Vänsterpartiet har försökt skylla på utgiftstak och Miljöpartiet
            på att man får ge och ta i förhandlingar. Jag tycker att de argumenten
            från dessa båda partier är svaga. Dessutom ger dessa partier i
            annat sammanhang sken av att man vill kraftigt utvidga högkostnadsskyddet.
            Det är dubbla budskap, och det är avslöjande.
          </note>
          <note>
            Jag avslutar mitt anförande med att ställa frågan till företrädare
            för Vänstern och Miljöpartiet: Hur kan ni ställa er bakom regeringens
            förslag?
          </note>
          <note>
            Till socialministern vill jag ställa frågan: Vore det inte vettigt,
            efter all den kritik som framkommer, att dra tillbaka förslaget?
          </note>
          <note type="speaker">
            Anf. 5 KERSTIN HEINEMANN (fp):
          </note>
          <note>
            Fru talman! Förslaget om förändringar i högkostnadsskyddet är
            ett orättfärdigt förslag, som drabbar dem som har stora behov
            av läkemedel. Dessutom är förslaget framhastat för att rädda utgiftstaket.
            Det enklaste sättet för regeringen och dess stödpartier var tydligen
            att låta de enskilda människorna få ta ansvaret.
          </note>
          <note>
            Visserligen sägs i propositionen att en utredning skall tillsättas
            som skall se över läkemedelsförmånen, men det kommer ju att dröja
            innan sådana förslag kommer så långt som till riksdagen. Under
            tiden riskerar läkemedelskostnaderna att fortsätta att stiga,
            och då finns det väl risk för att högkostnadsskyddet förändras
            uppåt ytterligare en gång.
          </note>
          <note>
            Fru talman! Självklart anser Folkpartiet också att det är oroande
            att samhällets utgifter för läkemedel ökar år från år och att
            det är nödvändigt att vidta åtgärder. Vi har i vår motion fört
            fram förslag till hur man skall komma till rätta med detta. Vi
            har även i vår motion med anledning av vårpropositionen anslagit
            medel som skall täcka upp kostnaderna tills effekterna av våra
            förslag kan slå igenom.
          </note>
          <note>
            I propositionen saknas helt en samhällsekonomisk analys av läkemedelskostnaden.
            Vi anser att en sådan måste göras. Läkemedel är ingenting extra
            utöver annan vård som ges, utan läkemedel är en del av en behandling
            och i vissa fall den enda behandlingen.
          </note>
          <note>
            Det finns naturligtvis flera förklaringar till att läkemedelskostnaderna
            har ökat, och i betänkandet från
          </note>
          <note>
            HSU 2000, Reform på recept, har tagits fram en del.
          </note>
          <note>
            Ädelreformen och andra strukturella reformer har naturligtvis
            bidragit, speciellt då övergången från sluten till öppen vård.
            Detta medför att läkemedelsförsörjningen, som hittills finansierats
            av staten, ökar på bekostnad av läkemedelsförbrukningen i den
            slutna vården, som finansieras av landstingen.
          </note>
          <note>
            Den verkliga drivkraften är emellertid att nya och dyrare läkemedel
            konkurrerar ut äldre och billiga. De läkemedel som stod för den
            dominerande andelen av både läkemedelskostnaderna och kostnadsökningarna
            är medel mot sjukdomar i centrala nervsystemet, mag-tarmkanalen,
            hjärt-kärlsystemet och andningsorganen. Den främsta förklaringen
            till de kraftiga kostnadsökningarna för dessa fyra läkemedelsgrupper
            är att något eller några nya och mycket dyra läkemedel har fått
            stort genomslag i försäljningen.
          </note>
          <note>
            Kostnaderna för sjukdomar i centrala nervsystemet, som totalt
            uppgick till en miljard kronor mellan
          </note>
          <note>
            1988 och 1994, förklaras med nya läkemedel mot migrän och mot
            depressioner. Losec, som används mot sjukdomar i mag-tarmkanalen,
            står för en ökning som uppgick till 600 miljoner under samma tidsperiod.
            Kostnadsökningen för hjärt-kärlsjukdomar var
          </note>
          <note>
            375 miljoner. Det förklaras till stor del med att högt blodtryck
            behandlats med nya läkemedel. Samma sak gäller astma, där inte
            bara nya läkemedel har tillkommit, utan också bättre inhalatorer.
            Mönstret är det samma i flera andra läkemedelsgrupper.
          </note>
          <note>
            Om man ser denna utveckling samhällsekonomiskt kan man naturligtvis
            också se vinster. Nya läkemedel kan ersätta en annan behandlingsform,
            t.ex. en operation, eller leda till snabbare tillfrisknande och
            därmed minskade sjukskrivningskostnader. I
          </note>
          <note>
            andra situationer kan bättre läkemedel medföra att patienten
            i större utsträckning klarar sig utan kostsam service och omvårdnadsinsatser.
            HSU 2000 konstaterar i sitt betänkande Reform på recept följande:
            "Det är således inte ett problem i sig att kostnaderna för läkemedelsförmånen
            ökar om förskrivningen optimeras från såväl medicinsk som samhällsekonomisk
            synpunkt". Det är detta som man inte har tagit hänsyn till i propositionen.
            Vi från Folkpartiet har lagt fram förslag för att nå dit.
          </note>
          <note>
            Fru talman! Beslutet om att kostnadsansvaret för läkemedel även
            i öppen vård skall överföras till landstingen anser vi är riktigt.
            Det är där kostnaden uppstår, och det är där en kontroll av kostnaderna
            kan utövas. Läkemedelskommittéerna spelar här en avgörande roll.
            Tyvärr har deras arbete inte kommit i gång tillräckligt snabbt,
            kanske bl.a. beroende på att landstingen ännu inte helt har tagit
            över kostnadsansvaret.
          </note>
          <note>
            Det finns exempel på att man har nått framgång.
          </note>
          <note>
            Som Kenneth Johansson bl.a. nämnde tidigare har landstinget i
            Västerbotten sparat nästan två miljoner kronor under första halvåret
            1999 genom att parallellimportera läkemedel. Under hela 1999 räknar
            man med att tjäna 10 miljoner kronor.
          </note>
          <note>
            Folkpartiet föreslår en noggrannare uppföljning av läkemedelsförskrivningen.
            Det måste också bli lättare för den enskilde läkaren att följa
            upp sin egen förskrivning. Det beslut som riksdagen har tagit
            om receptförskrivningsregister måste omgående omsättas i praktiken.
            Då först kan en uppföljning av förskrivningen ske både av den
            enskilde läkaren och av läkaren tillsammans med läkemedelskommittén.
          </note>
          <note>
            Det måste också bli enklare för läkarna att finna likvärdiga
            men billigare mediciner. Den modell som utvecklats inom Stockholms
            läns landsting med datahjälpmedel kan utgöra ett exempel på hur
            man kan få enkel hjälp vid förskrivningstillfället.
          </note>
          <note>
            Ett exempel på hur man kan spara pengar genom förskrivning av
            likvärdiga men billigare mediciner är
          </note>
          <note>
            SBU:s rekommendationer om mediciner vid högt blodtryck, som enligt
            beräkningar från Nätverket för läkemedelsepidemiologi skulle innebära
            besparingar på 300 miljoner kronor per år.
          </note>
          <note>
            Folkpartiet föreslår också att det år 1993 införda referensprissystemet
            utvidgas. Riksdagen beslöt år
          </note>
          <note>
            1992 att samhällssubventionen enbart skulle gälla det billigaste
            preparatet i de fall det fanns i praktiken identiska läkemedel.
            Enligt en rapport från NEPI i fjol ledde det beslutet till besparingar
            det första året med bortemot 500 miljoner kronor och under åren
          </note>
          <note>
            1993-1996 med sammanlagt nästan en miljard kronor. I den rapporten
            redovisas också beräkningar av vad en utvidgning av utbytbarheten
            skulle ha gett år
          </note>
          <note>
            1996 jämfört med referensprissystemet. En sådan utökning av användningen
            av generika, dvs. läkemedel där patentskyddet upphört, skulle
            kunna spara upp till 510 miljoner kronor.
          </note>
          <note>
            Fru talman! I socialutskottets betänkande finns ett tillkännagivande
            som bl.a. tillmötesgår ett yrkande från Folkpartiet om ett klarläggande
            i frågan om och i så fall på vilket sätt den förskrivande läkaren
            skall kunna avgöra om ett läkemedel skall ingå i läkemedelsförmånen
            eller ej och därmed vara subventionerat. Här avses i första hand
            medel som Viagra och de nya bantningsmedlen. Den frågan anser
            utskottet att regeringen skall behandla med förtur. Det tycker
            vi är bra.
          </note>
          <note>
            Det här är en rad förslag som regeringen borde ha tänkt på i
            stället för att höja högkostnadsskyddet. Det är fakta som har
            funnits på bordet under en längre tid och som har varit tillgängliga
            för alla som har velat sätta sig in i frågan.
          </note>
          <note>
            Fru talman! Regeringen har inte satt sig in i dessa frågor, och
            man har än mindre satt sig in i situationen för dem som är i behov
            av läkemedel. Förslaget innebär att det fr.o.m. den 1 juni, alltså
            inom två veckor, kommer att vara den enskilde som står för hela
            kostnaden upp till 900 kr under en tolvmånadersperiod - i dag
            är det 400 kr - samt att kostnaderna för de mest läkemedelsbehövande
            höjs från dagens 1 300 kr till
          </note>
          <note>
            1 800 kr. Det är en höjning med nästan 40 %.
          </note>
          <note>
            Den enda grupp som regeringen föreslår skall kompenseras för
            det kraftigt försämrade högkostnadsskyddet är de pensionärer som
            har rätt till pensionstillskott. För dem som har rätt till fullt
            pensionstillskott innebär det 509 kr per år.
          </note>
          <note>
            Detta riskerar dock att bli en enda stor bluff, eftersom det
            finns risk att kommunerna i sina beräkningar av kostnader för
            hemtjänst och liknande och av förbehållsbeloppet räknar in detta
            tillskott på 509 kr.
          </note>
          <note>
            Därmed riskerar man att det i stället blir både högre avgifter
            och högre kostnader för pensionären.
          </note>
          <note>
            Barnfamiljer drabbas också av höjningen - inte minst de familjer
            som har hemmaboende barn både under och över 18 år. Det är inte
            ovanligt i dag att man har både ett och två barn över 18 år hemmaboende.
          </note>
          <note>
            De som drabbas allra hårdast är naturligtvis de kroniskt sjuka
            och de som har olika funktionshinder och som redan i dag har extrakostnader
            för exempelvis sjukresor, hemtjänst och hjälpmedel. De har på
            grund av sjukdom och handikapp redan i dag ofta extrakostnader
            på flera tusen kronor i månaden.
          </note>
          <note>
            Vi har också erfarit att alltfler skuldsätter sig för att ha
            råd med vård. Siffror från skuldrådgivningsbyrån i Stockholm visar
            att 15 % av hushållen där har tvingats skuldsätta sig för att
            hålla sig friska. Orsakerna är höjda avgifter för sjukvård, tandvård
            och läkemedel i kombination med arbetslöshet och försämrade socialbidrag.
          </note>
          <note>
            Fru talman! Efter denna uppräkning av vilka som kommer att drabbas
            av förslaget om höjning av högkostnadsskyddet tycker jag att jag
            klart har bevisat vad jag sade i inledningen av mitt anförande
            om att detta är ett orättfärdigt förslag. Jag betvivlar att man
            kommer att nå den besparingseffekt som anges i propositionen.
          </note>
          <note>
            Sedan förslaget blev känt har läkemedelsinköpen ökat. Även om
            regeringens beslut om begränsning av inköpen har införts kommer
            hamstringen att fortsätta.
          </note>
          <note>
            Det går att få nya recept av doktorn och på det viset hamstra
            läkemedel och hinna nå upp till högkostnadsskyddet innan det nya
            börjar gälla.
          </note>
          <note>
            Detta visar sammantaget på hur ogenomtänkt hela propositionen
            är och på att man inte ens kommer att nå det besparingsmål man
            anger.
          </note>
          <note>
            Fru talman! Avslutningsvis vill jag ställa några frågor till
            Socialdemokraterna, Vänsterpartiet och
          </note>
          <note>
            Miljöpartiet. Hur har ni resonerat när ni har gjort dessa prioriteringar
            i vårbudgeten? Vad är det som är så mycket viktigare än att hålla
            nere kostnaden för läkemedel för de människor som är i störst
            behov av dessa?
          </note>
          <note>
            Jag vill också speciellt fråga Vänsterpartiet, som tydligen är
            det parti som har fått igenom kompensationen till de sämst ställda
            pensionärerna, om hur man tänkte när man föreslog detta. Tänkte
            ni inte på följderna, dvs. att höjda bidrag också ger höjda avgifter?
          </note>
          <note>
            Det som staten ger tar kommunerna tillbaka. Tänkte ni inte på
            de pensionärer som inte har fullt pensionstillskott? Det är oftast
            ensamstående kvinnor, som ligger precis över gränsen för att kunna
            få detta tillskott. Nu får de också extra kostnader. Kvinnor med
            väldigt låga pensioner är kanske de pensionärer som är allra sämst
            ställda i Sverige i dag.
          </note>
          <note>
            Till er alla tre, slutligen, vill jag säga följande:
          </note>
          <note>
            Tänkte ni inte alls på de kroniskt sjuka och handikappade, som
            redan i dag har jättestora extrakostnader?
          </note>
          <note>
            Fru talman! Jag yrkar bifall till reservation nr 1, som innebär
            avslag på propositionen. Är det så, vilket jag hoppas, att kammaren
            bifaller reservation nr 1 så att vi får ett avslag på hela propositionen,
            ber jag att få yrka bifall till reservation nr 2.
          </note>
          <note type="speaker">
            Anf. 6 MATZ HAMMARSTRÖM (mp):
          </note>
          <note>
            Fru talman! Miljöpartiet stöder de budgetmål som riksdagen har
            satt upp. Det är viktigt för den allmänna tilltron till samhällsekonomin
            att man håller fast vid uppsatta mål. Därigenom kan valutakursen
            stabiliseras, inflationen hållas nere och räntan hållas låg.
          </note>
          <note>
            Trots att ekonomin ser bra ut på lite sikt krävs vissa besparingar
            och utgiftsbegränsningar i år och nästa år för att man skall kunna
            hålla fast vid statens utgiftstak och nå det fastlagda överskottsmålet
            för de offentliga finanserna. Redan i höstbudgeten var marginalen
            liten, och läget har försämrats genom stora överskridanden på
            vissa områden. Bl.a. har statens utgifter ökat för medlemsavgiften
            till EU, för sjukförsäkringen och för läkemedelskostnaderna.
          </note>
          <note>
            En av de åtgärder som Miljöpartiet har accepterat för att möjliggöra
            att budgettaket inte spräcks och för att minska statens kraftigt
            ökade kostnader för läkemedelssubventionen är en höjning av beloppsgränsen
            för högkostnadsskyddet vid inköp av läkemedel från
          </note>
          <note>
            1 300 kr till 1 800 kr. Den höjningen medför som mest en utgiftsökning
            för den enskilde med 42 kr i månaden medan statens kostnader för
            läkemedelssubventionen minskar med ca 1,4 miljarder kronor per
            år.
          </note>
          <note>
            Samtidigt som vi hellre hade sett att besparingen hade hamnat
            på något annat område, t.ex. det militära försvaret, finns det
            fog för den föreslagna förändringen. Kostnaden för läkemedelsförmånen
            har, som utskottet anger i sitt betänkande, ökat kraftigt under
          </note>
          <note>
            1990-talet. Mellan 1990 och 1998 ökade statens kostnader från
            knappt 7 miljarder kronor till drygt 13
          </note>
          <note>
            miljarder kronor. Samhällets kostnader för läkemedel ökar i en
            takt som inte är hållbar samtidigt som den andel som patienterna
            själva betalar har sjunkit långt under den nivå som man förutsatte
            när läkemedelsreformen genomfördes. Vi delar därför regeringens
            bedömning att åtgärder måste vidtas för att hejda den här utvecklingen.
            Förutom höjningen av högkostnadsskyddet initieras också en total
            översyn av läkemedelsförmånen. En viktig fråga som bör ingå i
            den översynen är om läkemedel som mer syftar till att höja patientens
            livskvalitet än att lindra och bota sjukdom skall omfattas av
            läkemedelsförmånen.
          </note>
          <note>
            Översynen skall också omfatta förskrivningssystemet över huvud
            taget.
          </note>
          <note>
            Jag vill, fru talman, yrka bifall till utskottets hemställan
            med ett undantag. Det gäller mom. 5. I det avseendet yrkar jag
            bifall till reservation nr 6.
          </note>
          <note>
            Miljöpartiet har länge begärt att en översyn skall göras av högkostnadsskyddssystemet
            i syfte att inkludera tandvårdsförsäkringen i den allmänna sjukförsäkringen.
            Vi har svårt att förstå varför sjukdomar och skador i munhålan
            i det här sammanhanget skall behandlas så annorlunda jämfört med
            sjukdomar och skador i andra delar av kroppen.
          </note>
          <note>
            Jag måste också kritisera den moderata frivilliga läkemedelsförsäkringen,
            som skulle innebära ett tak för individens läkemedelskostnader
            på 1 200 kr per år och därför framställs som ett lockande alternativ
            till den röd-gröna majoritetens tak på 1 800 kr när det gäller
            högkostnadsskyddet. Problemet med den moderata modellen är att
            den knappast går ihop ekonomiskt. Det är långt under 30 % av svenska
            folket som kommer upp i en läkemedelskostnad på över 1 200 kr
            per år. Och de flesta av dem som gör det är över 65
          </note>
          <note>
            år. Frågan är då: Varför skulle 30 % av befolkningen i åldern
            18-65 år betala för moderaternas frivilliga försäkring? Jag undrar
            hur ni har kommit fram till den siffran. Jag kan inte se annat
            än att er modell skulle innebära en storförlust för staten som
            måste betalas med ännu fler moderata nedskärningar än de
          </note>
          <note>
            17 miljarder som ni redan vill skära i den ekonomiska tryggheten
            vid sjukdom och handikapp i ert alternativ till vårbudgeten.
          </note>
          <note>
            Kristdemokraternas Chatrine Pålsson fick det att låta som att
            den röd-gröna majoriteten vill avskaffa högkostnadsskyddet helt,
            inte bara för läkemedel utan också för sjukvård. Så är det ju
            inte. Jag har svårt att förstå att gränsen för solidaritet med
            svaga och sjuka skulle ligga just vid 1 300 kr medan det skulle
            vara osolidariskt vid 1 800 kr. Kristdemokraternas retorik skorrar
            också betänkligt om man sätter detta i samband med deras eget
            budgetförslag. Man föreslår nedskärningar på 7 miljarder i den
            ekonomiska tryggheten vid sjukdom och handikapp medan man satsar
            åtskilliga miljarder på sänkta aktieskatter och det militära försvaret.
            Var finns rättvisan? frågar
          </note>
          <note>
            Chatrine Pålsson. Den finns i alla fall inte i kristdemokraternas
            budget.
          </note>
          <note type="speaker">
            Anf. 7 LEIF CARLSON (m) replik:
          </note>
          <note>
            Fru talman! Först har jag bara en kort fråga till
          </note>
          <note>
            Matz Hammarström. Du talar vackert om behovet av att man skall
            göra besparingar. Det kan jag hålla med om. Men varför väljer
            man de gamla och sjuka och tycker samtidigt att man kan gå med
            på 1,7 miljarder under kommande år till en maxtaxa? Det skulle
            vara intressant att veta.
          </note>
          <note>
            Jag vet inte heller riktigt hur Matz Hammarström har resonerat
            när 8 % inte har råd att hämta ut medicin i dag när det mesta
            som man kan få betala på en gång är 400 kr. Jag undrar hur många
            som inte kommer att ha råd om det nu blir 900 kr. Ömmar Matz
          </note>
          <note>
            Hammarström speciellt för kronofogden, så att han skall vara
            väl sysselsatt? Är det en insats i att minska arbetslösheten att
            man ger mer jobb åt kronofogdarna?
          </note>
          <note>
            Jag trodde knappast att jag skulle behöva gå igenom försäkringarnas
            principer. Men jag kan nämna t.ex. en brandförsäkring. Det kan
            kännas otryggt om det finns risk för att man skall råka ut för
            en brand, eftersom man då kan få en stor utgift. Man vill kanske
            hellre ha en lägre avgift, vars storlek man känner till. Det betyder
            att många av dem som det inte brinner hos betalar till detta.
            Det finns alltså en solidaritet med dem som råkar ut för brand
            och som skulle få höga kostnader.
          </note>
          <note>
            Det är samma idé när det gäller det här. Man vet inte om man
            råkar ut för kostnader för läkemedel. I
          </note>
          <note>
            dag har 40 % inte några kostnader alls. 70 % betalar mindre än
            500-600 kr, och 80 % betalar mindre än
          </note>
          <note>
            1 300 kr. Men det finns en otrygghet och en osäkerhet. Om vi
            skall kunna ha subventionen kvar för dem som har de stora kostnaderna
            måste vi bredda basen så att fler - de som inte betalar några
            pengar i dag för läkemedel - bidrar till dem som har kostnader.
            Det kallas solidaritet. Man undviker otryggheten. Människor vet
            vilka utgifter de kommer att få - 100 kr i månaden. Det är rimligt
            att betala det i stället för att ha en otrygghet. Man vet ju aldrig
            om man råkar ut för det här. Det är försäkringsprincipen.
          </note>
          <note type="speaker">
            Anf. 8 MATZ HAMMARSTRÖM (mp) replik:
          </note>
          <note>
            Fru talman! Det var mycket på en gång. Jag hade till en början
            ingen penna. Därför kanske jag missade någonting.
          </note>
          <note>
            Jag tror ändå att det är svårt för er att få det här att gå ihop.
            Eftersom bara 6 % av befolkningen i dag har frikort och kommer
            upp i maxbeloppet tror jag inte att ni får 30 % av befolkningen
            mellan 18 och 65 år att betala 1 200 kr. Du tror att det handlar
            om det allmänna försäkringsresonemanget, att man betalar för säkerhets
            skull. Jag tror inte att man gör det i det här fallet.
          </note>
          <note>
            Du sade att 8 % inte har råd att betala i dag. Det finns ett
            förslag till förändring när det gäller avbetalningsmöjligheter
            som jag tror kommer att göra att fler kommer att kunna betala
            sin medicin.
          </note>
          <note>
            Sedan gör du en jämförelse med maxtaxan. Du undrar hur vi kan
            spara i det här avseendet när vi satsar på maxtaxan. Det är ju
            ingen hemlighet att vi inte tycker att förslaget om maxtaxan är
            särskilt bra.
          </note>
          <note>
            Vi ser än så länge dessa pengar som pengar till kommunerna. Sedan
            får vi se om det går att hitta en modell för en maxtaxa. Jag tror
            att det kan bli svårt att hitta en sådan modell som inte innebär
            problem för kommuner eller barn, men det återstår alltså att se.
          </note>
          <note>
            Dessutom gäller pengarna för maxtaxan, som du säkert vet, från
            2001. Den omedelbara anledningen till höjningen av högkostnadsskyddet
            är att man skall klara utgiftstaket 1999 och 2000. Därför går
            det inte att ställa dessa förslag mot varandra på det sätt som
            du gör.
          </note>
          <note type="speaker">
            Anf. 9 LEIF CARLSON (m) replik:
          </note>
          <note>
            Fru talman! Det man fokuserar på när man säger att något är dåligt
            är att man vill spara på det som man även framöver tycker är mindre
            viktigt och i stället försöka satsa på dem som är svaga. Det skulle
            man ha markerat här. Det finns också många andra skäl.
          </note>
          <note>
            Man kan alltid ifrågasätta hur många som ansluter sig till en
            försäkring. Men om vi ser oss om i landet finner vi att försäkringar
            inte är ovanliga. De finns för allt möjligt. Folk uppskattar tryggheten.
            Det vet man genom beteendevetenskapen. De vill veta att de kanske
            har en utgift på 100 kr i månaden i stället för osäkerheten. Säg
            att man har ett par barn som kan bli sjuka. Man vet inte. Blir
            de det det här året eller inte?
          </note>
          <note>
            Då är tryggheten att veta en planerad utgift långt värdefullare
            än att spara den här hundralappen. Man vet att om man har otur
            råkar man plötsligt ut för en mycket större utgift. Det är det
            hela idén bygger på.
          </note>
          <note>
            Samtidigt är detta det enda sättet att klara läkemedelskostnaderna
            för dem som har det svårast. Vi måste vidga basen till att omfatta
            dem som har turen att vara friska just det året, så att de bidrar
            till finansieringen. Annars kommer kostnaderna hela tiden att
            läggas på dem som har de största behoven. Det här är den möjlighet
            som finns. Vi vet genom erfarenhet från andra försäkringar att
            det är ett sätt som är bra, därför att det ger trygghet. Det ger
            förutsebara utgifter. Man kan planera sin ekonomi. Räknar man
            med rimliga anslutningsgrader kommer man fram till att man tar
            in betydligt mer pengar än regeringen gör.
          </note>
          <note type="speaker">
            Anf. 10 MATZ HAMMARSTRÖM (mp) replik:
          </note>
          <note>
            Fru talman! Det går inte att göra den jämförelse som Leif Carlson
            gör mellan allmänna försäkringar och just den här. En avgörande
            faktor är att differensen mellan försäkringspremien i ert förslag
            och den faktiska kostnaden om man behöver läkemedel är väldigt
            liten om du t.ex. jämför med en villaförsäkring. Vad kostar villaförsäkringen
            jämfört med vad du får betala om ditt hus brinner ned? Du kan
            inte göra sådana jämförelser. Er modell går inte ihop ekonomiskt.
            Det är i alla fall mycket osannolikt.
          </note>
          <note>
            Du talar om att satsa på dem som är svaga. Hur rimmar det med
            besparingarna i er vårbudget, 13
          </note>
          <note>
            miljarder på kostnaderna för sjukdom och handikapp?
          </note>
          <note type="speaker">
            Anf. 11 CHATRINE PÅLSSON (kd) replik:
          </note>
          <note>
            Fru talman! Jag vill påstå att jag blev ganska besviken på Miljöpartiet
            när jag förstod att man hade gått med på det här förslaget. Det
            är på grund av att jag trodde att man hade en helt annan ideologisk
            utgångspunkt. Jag kan inte heller förstå varför maxtaxa på dagis
            skulle vara viktigare än svårt sjuka människor.
          </note>
          <note>
            Matz Hammarström raljerade lite över att jag hade menat att man
            skulle avskaffa sjukförsäkringen. Det har jag aldrig sagt. Någonstans
            finns en smärtgräns, där enskilda människor som inte är förmögna
            inte klarar av att få den nödvändiga vården och behandlingen.
            Sjukresan kostar, läkarbesöket kostar. De kostnaderna har också
            höjts. Medicinerna kostar. Allt detta skall den enskilde kunna
            betala när han eller hon blir sjuk. Det blir oerhört tunga bördor
            att både drabbas av sjukdom och att inse att man inte har råd
            att hämta ut sin medicin.
          </note>
          <note>
            Jag har fått frågan ett antal gånger, eftersom jag är sjuksköterska:
            Vilken av de här medicinerna är viktigast för mig att ta ut? Jag
            har inte råd att ta ut alla medicinerna.
          </note>
          <note>
            Jag måste få fråga Miljöpartiet: Är detta en ny färdriktning
            i Miljöpartiet, att man låter sjuka människor drabbas så hårt
            som det här förslaget innebär?
          </note>
          <note type="speaker">
            Anf. 12 MATZ HAMMARSTRÖM (mp) replik:
          </note>
          <note>
            Fru talman! Chatrine Pålsson säger att hon blev besviken på Miljöpartiet
            på grund av hållningen i den här frågan. Jag har varit besviken
            på Kristdemokraterna länge på grund av avståndet mellan er offentliga
            retorik och det som ni faktiskt jobbar för här i riksdagen. Jag
            tog upp några aspekter av det när det gäller er vårbudget. Ni
            föreslår nedskärningar på stora belopp i det ekonomiska trygghetssystemet
            vid sjukdom och handikapp, medan ni satsar på sänkta aktieskatter
            och det militära försvaret.
          </note>
          <note>
            Någonstans finns det en smärtgräns. Ja, jag håller med om det.
            Men vi anser uppenbarligen att smärtgränsen ligger något högre
            än 1 300 kr per år, att det här beloppet är möjligt.
          </note>
          <note>
            Däremot delar vi kristdemokraternas uppfattning att vi måste
            ha en bred översyn och samordning av hela högkostnadsskyddssystemet.
            Därför ställer vi oss bakom den gemensamma reservation som vi
            och kd har i utskottet om att en översyn skall göras i syfte att
            också inkludera tandvårdsförsäkringen i sjukvårdsförsäkringen.
          </note>
          <note type="speaker">
            Anf. 13 CHATRINE PÅLSSON (kd) replik:
          </note>
          <note>
            Fru talman! Det är ofta vanligt i sådana här debatter att man
            plockar in andra saker, som skall debatteras vid senare tillfälle.
            Alla har vi våra budgetförslag som är balanserade och som skall
            diskuteras i ett framtida sammanhang. Vi har gjort våra prioriteringar
            och Miljöpartiet har gjort sina.
          </note>
          <note>
            Men de enskilda människorna - det har faktiskt kommit 3 000-4
            000 brev till oss om deras situation -
          </note>
          <note>
            kan för en enda situation, för ett enda behov av behandling och
            läkemedel få punga ut med 1 000-2 000
          </note>
          <note>
            kr. När man står där och inser att man inte har pengar att betala
            detta kan man känna sig kränkt, eftersom vi har ett system i Sverige
            där vi har betalat via skattsedeln. Det är därför jag menar att
            man måste hitta en annan nivå för att komma till rätta med detta.
          </note>
          <note>
            Jag vill också fråga: Är det så lämpligt att svälja denna ökning,
            om ni också är med på vårt förslag?
          </note>
          <note>
            Det var vi som först lade fram förslaget om en samordning av
            högkostnadsskydden. Skulle ni inte ha kunnat ha det med till er
            förhandling med socialdemokraterna, att vi kräver att det sker
            en översyn?
          </note>
          <note>
            Varför var inte det viktigt när man förhandlade med socialdemokraterna?
          </note>
          <note type="speaker">
            Anf. 14 MATZ HAMMARSTRÖM (mp) replik:
          </note>
          <note>
            Fru talman! Jo, det var viktigt när vi förhandlade med socialdemokraterna.
            Men vi kom inte ända fram i den frågan, tyvärr. Men vi återkommer.
          </note>
          <note>
            Det lät på Chatrine Pålsson som om man skulle bli tvungen att
            betala 2 000 kr kontant vid första besöket på apoteket. Det är
            inte så. Man har möjlighet till avbetalning. Ingen behöver betala
            2 000 kr kontant första gången man hämtar medicin.
          </note>
          <note>
            Jag tycker också att det är egendomligt att Chatrine Pålsson
            kritiserar mig för att jag lyfter in andra delar av budgeten.
            Det går inte att på det sätt som tyvärr en del partier ofta gör
            tala sig varm för olika delaspekter av budgeten utan att ta ansvar
            för att det hela går ihop på slutet. Om man i sin retorik framställer
            sig som en som värnar de svaga och sjuka i samhället och det inte
            riktigt finns täckning för det i partiets budget som helhet tycker
            jag gott att man kan påpeka det. Det har jag också gjort.
          </note>
          <note type="speaker">
            Anf. 15 KENNETH JOHANSSON (c) replik:
          </note>
          <note>
            Fru talman! I mitt anförande ställde jag frågan till
          </note>
          <note>
            Miljöpartiet hur ni i all sin dar kunde ställa er bakom det här
            förslaget. Tidigare svar har varit att det gäller att ge och ta.
            I dag var det tydligare. Vi fick besked om att Miljöpartiet anser
            att det finns fog för det här förslaget.
          </note>
          <note>
            Jag vill fråga om det inte hade varit bättre att vidta åtgärder
            som inte så direkt slår mot utsatta grupper.
          </note>
          <note>
            Hade det inte varit bättre att titta på åtminstone några av de
            konkreta ganska snabba åtgärdsförslag som finns i t.ex. Centerpartiets
            motion?
          </note>
          <note>
            Dessutom trodde jag att Miljöpartiet var emot monopol och bejakade
            mångfald, liksom att man såg positivt på alternativa driftsformer.
            Hur kan ni i Miljöpartiet vara med och aktivt förhindra att det
            i Sverige ges sådana möjligheter som finns i så många andra länder,
            att t.ex. driva kooperativa eller privata apotek?
          </note>
          <note type="speaker">
            Anf. 16 MATZ HAMMARSTRÖM (mp) replik:
          </note>
          <note>
            Fru talman! Det är möjligt att det kan finnas fog i framtiden
            för att ändra förhållandena när det gäller
          </note>
          <note>
            Apoteksbolagets monopol att sälja läkemedel. Men vi tycker inte
            att tiden är mogen än för det. Vi är inte redo att släppa Apoteksbolagets
            monopol än.
          </note>
          <note>
            Vi hade i de förhandlingar vi bedrev svårt att hitta andra åtgärder
            som snabbt skulle kunna bidra till att hjälpa oss att klara det
            utgiftstak som riksdagen -
          </note>
          <note>
            även Kenneth Johansson och hans parti - ställt sig bakom.
          </note>
          <note type="speaker">
            Anf. 17 KENNETH JOHANSSON (c) replik:
          </note>
          <note>
            Fru talman! Jag beklagar att Miljöpartiet har låst möjligheterna
            att i framtiden avreglera apoteksmonopolet. Det är en av de strukturella
            åtgärder som både kan och bör göras för att få ökad konkurrens
            och lägre läkemedelskostnader, dvs. prispress.
          </note>
          <note>
            Jag konstaterar att det tydligen inte finns förslag på snabba
            åtgärder som Miljöpartiet är beredd att vidta. Man lägger över
            kostnaderna på redan utsatta, svaga grupper. Jag beklagar det.
            Där har våra partier helt olika uppfattning.
          </note>
          <note type="speaker">
            Anf. 18 MATZ HAMMARSTRÖM (mp) replik:
          </note>
          <note>
            Fru talman! Den snabba åtgärden för att få minska kostnaderna
            är den vi föreslår skall vidtas, nämligen en höjning av högkostnadsskyddet.
            Men jag vill upprepa att förutom den höjningen skall det ske en
            total översyn av läkemedelsförmånen, som syftar till att få ned
            kostnaderna också på längre sikt.
          </note>
          <note type="speaker">
            Anf. 19 KERSTIN HEINEMANN (fp) replik:
          </note>
          <note>
            Fru talman! Jag ställde ett antal frågor i mitt anförande. Jag
            tycker inte att jag har fått något svar från
          </note>
          <note>
            Miljöpartiet på en viktig fråga. Jag vill ställa den igen: Vad
            var det som var så mycket viktigare än att hålla ned läkemedelskostnaderna
            för de människor som är i så stort behov av läkemedel?
          </note>
          <note>
            Jag har också en annan fråga. Det låter bra och vackert att säga
            att man går med på höjningen nu men att det skall ske en översyn
            och att tandvårdskostnaderna skall ingå i högkostnadsskyddet.
            Hur mycket kommer det högkostnadsskyddet att ligga på, Matz
          </note>
          <note>
            Hammarström - tandvården är ju ganska dyrbar?
          </note>
          <note type="speaker">
            Anf. 20 MATZ HAMMARSTRÖM (mp) replik:
          </note>
          <note>
            Fru talman! Som Kerstin Heinemann säkert förstår kan jag i dag
            inte säga vad den totala summan skall ligga på i ett sådant samordnat
            högkostnadsskydd. Det är en omöjlighet.
          </note>
          <note>
            Sedan var det frågan om vad det var som var så mycket viktigare
            än att hålla ned läkemedelskostnaderna för dem som är beroende
            av läkemedel. Kerstin
          </note>
          <note>
            Heinemann formulerade sin fråga ungefär så. Regeringen har ju
            riksdagens uppdrag att hålla det budgettak och överskottsmål som
            riksdagen har fastställt.
          </note>
          <note>
            För att regeringen skall klara det uppdraget, behöver regeringen
            hitta en majoritet som kan stödja en budget som gör saken möjlig.
          </note>
          <note>
            Vi undersökte under förhandlingarna olika vägar till besparingar.
            Vi stannade på att detta var en sådan möjlig och nödvändig besparing
            för att klara de övergripande budgetmål som riksdagen har ålagt
            regeringen.
          </note>
          <note type="speaker">
            Anf. 21 KERSTIN HEINEMANN (fp) replik:
          </note>
          <note>
            Fru talman! Detta var ett svar som de som drabbas av de höga
            kostnaderna har svårt att förstå. Det finns andra möjligheter
            att spara på läkemedelskostnaderna. Det har Folkpartiet och andra
            partier bevisat i dag.
          </note>
          <note>
            Sedan var det att Matz Hammarström inte kan ange hur högt högkostnadsskyddet
            kan bli. En anledning till att läkemedels- och vårdkostnaderna
            delades i två olika högkostnadsskydd var för att se till att de
            människor som har väldigt höga läkemedelskostnader skulle få det
            lite bättre. Om båda högkostnadsskydden läggs ihop riskerar summan
            att bli väldigt hög -
          </note>
          <note>
            7 000-9 000 kr per år. Är det verkligen Miljöpartiets mening
            att människor skall drabbas av så höga kostnader på en tolvmånadersperiod?
          </note>
          <note type="speaker">
            Anf. 22 MATZ HAMMARSTRÖM (mp) replik:
          </note>
          <note>
            Fru talman! Jag är i dag inte beredd att ange någon nivå på ett
            eventuellt nytt samordnat högkostnadsskydd.
          </note>
          <note>
            Vi stannade vid att det inte var orimligt att göra denna besparing
            i och med att det har skett en sådan enorm ökning på området för
            statens kostnader för läkemedelssubventioner.
          </note>
          <note>
            Vi har också förslag på andra åtgärder för att minska kostnaderna.
            Men för att få en effekt för 1999
          </note>
          <note>
            och 2000 som hjälper oss att klara budgetmålen, ansåg vi denna
            åtgärd nödvändig.
          </note>
          <note type="speaker">
            Anf. 23 CONNY ÖHMAN (s):
          </note>
          <note>
            Fru talman! Förra gången som riksdagen behandlade läkemedelsfrågorna
            på ett grundligt sätt var hösten 1996. Då ställde sig riksdagen
            bakom principen att läkemedel bör ses som en integrerad del av
            sjukvården och att läkemedelsnotan på sikt borde överföras till
            sjukvårdshuvudmännen. Då lagfästes att varje sjukvårdshuvudman
            skall ha en läkemedelskommitté, nuvarande regler för högkostnadsskyddet
            fastställdes och regler infördes för receptregister.
          </note>
          <note>
            De grundläggande idéerna bakom 1996 års beslut var bra. Många
            sjukvårdshuvudmän har startat ett aktivt arbete kring läkemedelsfrågor.
            Verkligt starka incitament att kontrollera läkemedelskostnaderna
            får dock inte landstingen förrän år 2001, då de beräknas överta
            det fulla kostnadsansvaret för verksamheten.
          </note>
          <note>
            Samtidigt måste man konstatera att utvecklingen inom läkemedelsområdet
            är mycket snabb. Ett antal frågor som berör läkemedel behandlades
            inte i samband med 1996 års beslut.
          </note>
          <note>
            Alla siffror visar att vi har en fortsatt snabb ökning av kostnaderna
            för läkemedel. Antalet nya läkemedel ökar hela tiden. Ökningstakten
            har varit exceptionellt stor under de senaste åren. Delvis är
            denna ökning av antalet preparat ett resultat av den gemensamma
            godkännandeprocessen inom EU, men framför allt ett resultat av
            den stora forskningsaktivitet som råder inom läkemedelsområdet.
            Den stora forskningsaktiviteten är självklart positiv, men innebär
            också att finansieringen av läkemedel blir en allt tyngre uppgift.
          </note>
          <note>
            Under de år som läkemedelskostnaderna har ökat med 10-12 % per
            år har sjukvården tvingats till besparingar och kraftiga effektiviseringar.
            En av förklaringarna till den snabba ökningen av läkemedelskostnaden
            är uppenbarligen att svenska läkare är snabbare och generösare
            med att skriva ut nya och dyrare läkemedel, även om de inte är
            dokumenterat bättre än äldre och billigare preparat.
          </note>
          <note>
            Vid socialutskottets hearing om läkemedel i framtiden visades
            mycket tydligt att det finns mycket att vinna på att förbättra
            informationen till förskrivande läkare. Detta är ett arbete som
            måste påskyndas och som på sikt kan minska kostnadsökningarna.
          </note>
          <note>
            En sammanställning redovisad av tidningen Dagens Medicin visar
            att det fortfarande finns betydande regionala skillnader i läkemedelsförskrivningen
            i det här landet. I framtiden är det tänkt att fördelningen skall
            baseras på invånarantalet hos respektive sjukvårdshuvudman. I
            dag fördelas pengarna efter tidigare förbrukning. I framtiden
            får sjukvårdshuvudmän som i dag har en överförskrivning av läkemedel
            en press på sig att vidta åtgärder för att minska sin förskrivning.
          </note>
          <note>
            Många undersökningar visar också att en betydande del av de läkemedel
            som hämtas ut på apoteken inte används. Burkarna står kvar oöppnade
            hemma hos patienten. Ytterligare ett problem är att alltför många
            patienter inte tar de läkemedel de skall äta på det sätt de har
            ordinerats. Detta är ett problem som borde uppmärksammas mer i
            kontakten mellan läkare och patient. Läkare borde mer följa upp
            hur deras patienter sköter sin medicinering. Om både patienter
            och läkare blir mer kostnadsmedvetna skulle läkemedelshanteringen
            bli effektivare.
          </note>
          <note>
            Mycket talar för att antalet nya läkemedel kommer att fortsätta
            att öka. Jag har läst att en studie visar att läkemedelsnotan
            kan två- och tredubblas i framtiden om allt beaktas som läkemedelsforskningen
            i dag har förhoppningar att klara i en framtid.
          </note>
          <note>
            Nästan varje vecka kan man läsa om genombrott inom forskningen
            och nya behandlingsprinciper.
          </note>
          <note>
            Även om inte allt detta leder till nya läkemedel på marknaden
            vet vi att nya och dyra preparat är på väg att införas för många
            sjukdomsgrupper, t.ex. just nu inom området reumatiska sjukdomar.
          </note>
          <note>
            Det finns också exempel på att ett och samma läkemedel kan användas
            både för att öka livskvaliteten och bota och lindra sjukdomar.
            Den utvecklingen torde bli än tydligare framöver. Antalet preparat
            som enbart har funktionen att öka livskvaliteten kommer också
            att öka kraftigt. Det är bra att regeringen uppdragit åt Läkemedelsverket
            och Socialstyrelsen att utreda vilken utveckling vi kan förvänta
            oss inom detta område de närmaste åren.
          </note>
          <note>
            Denna utveckling reser samtidigt frågan vad som skall subventioneras
            inom ramen för läkemedelsförmånen och vad den enskilda patienten
            skall betala fullt ut. Redan i dag finns denna problematik. Vid
            utskottets hearing framkom med stor tydlighet att oklarhet råder.
            Utskottet vill därför att denna fråga behandlas med förtur i den
            totalöversyn av läkemedelsförmånen som regeringen aviserar.
          </note>
          <note>
            Övriga regler i läkemedelsförmånen och förskrivningsrätt är exempel
            på andra frågor som inte hanterades i samband med 1996 års riksdagsbeslut.
            Det är bra att det sker en samlad översyn även av dessa frågor.
            Även andra frågor som hör samman med det planerade slutliga överförandet
            till sjukvårdshuvudmännen år 2001 måste självfallet klarläggas.
          </note>
          <note>
            Den fråga som tilldragit sig störst intresse är regeringens förslag
            till höjning av högkostnadsskyddet.
          </note>
          <note>
            Oavsett vilken kostnadspost det gäller måste grundinställningen
            vara att man skall ha kontroll över kostnadsutvecklingen. Vårt
            land har bitter erfarenhet av hur det kan gå om man inte använder
            sig av den grundinställningen. De offentliga utgifterna för läkemedel
            har nästan fördubblats under 1990-talet. Antalet patienter som
            uppnår gränsen för frikort har ökat kraftigt. Den procentuella
            andel av läkemedelskostnaden som betalas av patienten har minskat.
          </note>
          <note>
            Regeringens förslag innebär att högkostnadsskyddet höjs men tyngdpunkten
            läggs på de patienter som har en förhållandevis liten läkemedelskostnad.
            Samtidigt kompenseras de mest ekonomiskt utsatta genom att pensionstillskottet
            höjs.
          </note>
          <note>
            Jag förstår den oro som en del grupper känner över höjningen
            av högkostnadsskyddet. Samtidigt kan vi konstatera att för ett
            antal år sedan betalades nästan
          </note>
          <note>
            30 % av kostnaderna för receptförskrivna läkemedel av den enskilde.
            I dag är vi nere i nästan 20 %. Kvaliteten på de läkemedel vi
            får för de pengar vi betalar har under den tiden ökat rejält.
          </note>
          <note>
            Självfallet är det viktigt att ingen skall behöva bli utan läkemedel.
            Därför höjs pensionstillskottet och systemet med delbetalning
            förbättras, så att patienter alltid skall erbjudas möjlighet till
            delbetalning.
          </note>
          <note>
            Socialutskottet tillstyrker regeringens förslag.
          </note>
          <note>
            Samtidigt är det viktigt att övrigt arbete som pågår för att
            effektivisera läkemedelsområdet nu prioriteras.
          </note>
          <note>
            Regeringen gör i propositionen bedömningen att det inte är aktuellt
            att förändra ensamrätten för apoteken att ansvara för distributionen
            av läkemedel i Sverige.
          </note>
          <note>
            Jag tycker att det är ett bra konstaterande. Sverige har låga
            marginaler i distributionsledet. Många länder har klart högre
            nivåer. Vi kan inte lägga den utvecklingen ovanpå kostnadsutvecklingen
            för läkemedel i Sverige.
          </note>
          <note>
            Fyra partier har reserverat sig mot förslaget. Moderaterna återupprepar
            sina kända ståndpunkter. De yrkar avslag på regeringens förslag,
            som innebär en kostnadsminskning med ca 1 miljard. Moderaterna
            vill i stället har besparingar på 3,7 miljarder på läkemedelsområdet.
            I och för sig är det klädsamt att Moderaterna i årets motion har
            plockat bort de 200 miljoner kronor som man har återanvänt i flera
            år, nämligen besparingar på kostnader som redan är nedlagda. Man
            har tydligen insett att den kritik man fick på den punkten var
            hållbar och plockar bort de pengarna.
          </note>
          <note>
            Det är klädsamt för Moderaterna.
          </note>
          <note>
            I övrigt bygger förslaget, som redan sagts, på att friska människor
            frivilligt skall betala in 1 200 kr per år. Man kan fundera över
            hur många människor som kommer att göra det. Den som är mellan
            20 och 40 år och känner sig fullt frisk tänker kanske inte på
            sjukdomar och läkemedelsbehov. Tror verkligen Moderaterna att
            människor frivilligt kommer att betala in
          </note>
          <note>
            1 200 kr? Om inte faller hela grunden för er matematik på detta
            område, precis som Matz Hammarström sade förut. Då blir det inte
            de besparingar ni tror er få ut. Samtidigt vet vi att Moderaternas
            kraftiga skattesänkningar allvarligt skulle drabba vårdens förutsättningar
            att bl.a. jobba effektivt med läkemedelsområdet.
          </note>
          <note>
            Vad Kristdemokraterna egentligen vill på läkemedelsområdet är
            svårare att utröna. I sin sjukvårdsmotion skriver de att de vill
            införa den fria listan igen. I
          </note>
          <note>
            dagens reservation ser jag ingenting om den fria listan. I den
            ekonomiska motionen finns ingen finansiering av förslaget om att
            återinföra den fria listan. Det är symtomatiskt för Kristdemokraternas
            sätt att resonera i olika frågor. Det upprepades av Chatrine Pålsson
            här i dag att man inte kan blanda in andra saker när man pratar
            om en fråga.
          </note>
          <note>
            Om man läser Kristdemokraternas ekonomiska motioner framgår att
            Kristdemokraterna vill försämra tryggheten vid sjukdom och handikapp
            för människor med upp till 6,5 miljarder kronor. Karensdagar och
            annat påverkar självfallet den ekonomiska situationen för människor
            som är sjuka. Det är den totala situationen för människor som
            är sjuka som är det intressanta, eller hur, Chatrine Pålsson?
          </note>
          <note>
            Centerpartiet vill införa en receptavgift på 10 kr. I
          </note>
          <note>
            sin ekonomiska motion skriver man att det i motionen om läkemedelsförmåner
            finns förslag som rymmer kostnadsreduceringar för innevarande
            år på 800 miljoner kronor. Var i er läkemedelsmotion kan man hitta
            detta, Kenneth Johansson? De förslag ni framför där kan omöjligt
            ge sådana stora effekter för innevarande år.
          </note>
          <note>
            Folkpartiets reservation bygger ungefär på samma resonemang,
            nämligen att alla 35 000 förskrivare av läkemedel vid varje förskrivningstillfälle,
            i princip fr.o.m. i dag, skulle handla helt optimalt. Vid varje
            möjligt tillfälle skriver man ut generika. Vid varje tillfälle
            följer man SBU:s rekommendationer. Man följer kontinuerligt sitt
            eget förskrivningsmönster. Jag skulle önska att det vore så. Men
            att tro att man kan basera en ekonomisk plan på att var och en
            av de
          </note>
          <note>
            35 000 förskrivarna fr.o.m. i dag skulle handla optimalt vid
            varje förskrivningstillfälle är att hysa en ekonomiskt from förhoppning,
            liknande de förhoppningar Folkpartiet hade på den ekonomiska utvecklingen
            då man satt vid regeringsmakten.
          </note>
          <note>
            Fru talman! Vi befinner oss ungefär i halvtid mellan 1996 års
            beslut och det tänkta slutmålet år
          </note>
          <note>
            2001. Mycket arbete återstår. Målet är att uppnå en optimal användning
            av läkemedel, att få så medvetna aktörer som möjligt på arenan
            samt att ta till vara de möjligheter läkemedel ger men också vara
            observant på de risker som finns på detta område. Även när det
            gäller läkemedel måste vi använda de ekonomiska resurserna på
            bästa sätt och ha kontroll över kostnadsutvecklingen.
          </note>
          <note>
            Fru talman! Jag vill yrka bifall till socialutskottets hemställan
            och avslag på de framlagda reservationerna.
          </note>
          <note type="speaker">
            Anf. 24 LEIF CARLSON (m) replik:
          </note>
          <note>
            Fru talman! Conny Öhman tar upp många saker som belyser det orimliga,
            att man har lagt kostnadsansvaret på landstingen som inte överblickar
            intäktssidan. Han exemplifierar utmärkt när han tar upp preparat
            mot reumatiska sjukdomar. Conny Öhmans hemlandsting säger att
            man kanske kan räkna med en ökning med 1-2 miljarder av läkemedelskostnaderna.
          </note>
          <note>
            Det är en katastrof för ett landsting. Samtidigt räknar man med
            att samhällsintäkten i allt övrigt ligger på 5
          </note>
          <note>
            miljarder. Det är den överblicken vi måste ha, i stället för
            att försöka ta ut kostnaden från dem som är sjuka.
          </note>
          <note>
            Dagens system leder bara till att högkostnadsgränsen måste höjas
            hela tiden. Man måste titta efter något nytt. Det gäller att få
            in flera i systemet, som betalar till det men inte ger upphov
            till utgifter. Det är vad en försäkring gör. Den erbjuder trygghet
            och översyn över den egna ekonomin. Den försäkrade råkar inte
            ut för överraskningar. På detta sätt kommer även de som ett år
            har turen att inte få några medicinkostnader att bidra till kostnaderna.
          </note>
          <note>
            Det är naturligtvis också attraktivt för företag att erbjuda
            sina anställda, som ju ofta är yngre och friska och inte har stora
            medicinkostnader, en löneförmån där det ingår att man har en läkemedelsförsäkring.
            Då får man in friska pengar som kommer dem som har stora behov
            till del. Det gör det inte med nuvarande system. Det betyder att
            de sjuka bara kommer att få betala mer och mer i det hela.
          </note>
          <note>
            Sedan har vi naturligtvis andra förslag, t.ex. avmonopolisering
            och andra verksamhetsformer. Vi vet från t.ex. utländska försök
            med andra distributionsformer att det kan ge 10-20 % lägre kostnader.
            Och det är ju det vi måste åt.
          </note>
          <note type="speaker">
            Anf. 25 CONNY ÖHMAN (s) replik:
          </note>
          <note>
            Fru talman! Leif Carlson säger i klartext att det gäller att
            få in fler som betalar. Då är frågan om man skall tro på moderaternas
            modell att fler kommer att frivilligt betala 1 200 kr. Jag tror
            inte att det är så. Jag tror inte att människor som känner sig
            fullt friska och som ser det här med sjukdomar som något som ligger
            ganska många år framåt i tiden kommer att frivilligt betala på
            det sätt som Leif Carlson har förhoppningar om.
          </note>
          <note>
            Sedan kan man ju undra, Leif Carlson, om moderaterna tänker tillämpa
            politik på fler områden. Man kan undra om moderaterna har förhoppningar
            om att de som inte omfattas av något slags system frivilligt skall
            betala till de systemen också. Är det frivillighetens väg vi skall
            gå när det gäller att försöka lösa de ekonomiska problemen? Då
            tror jag att vi kommer att få ganska många problem med kostnadsutvecklingen
            i samhället.
          </note>
          <note>
            När det gäller avvägningen mellan intäkter och kostnader är det
            precis den möjligheten sjukvårdshuvudmännen får. Leif Carlson,
            som har varit verksam inom sjukvården, känner ju till att det
            var ganska vanligt för ett antal år sedan att man resonerade på
            det sättet att man kunde vidta ett antal åtgärder inom sjukvården
            som faktiskt innebar att man överförde kostnader på staten, som
            var ansvarig för läkemedelsnotan. Nu får man möjlighet i vården
            att väga olika åtgärder mot varandra.
          </note>
          <note>
            Jag kan säga att mitt eget landsting i Östergötland har lagt
            ut budgetar på olika produktionsområden, där man har en kostnadspost
            för läkemedel och har möjlighet att väga den mot andra kostnadsposter.
            Hittills,
          </note>
          <note>
            Leif Carlson, talar allt i mitt hemlän för att detta har varit
            bra och effektivt, och man har haft kontroll på kostnaderna.
          </note>
          <note type="speaker">
            Anf. 26 LEIF CARLSON (m) replik:
          </note>
          <note>
            Fru talman! Det är väl därför som partikamraten och landstingsrådet
            i Östergötland skriver att det är ett ovanligt dåligt förslag
            som man lägger fram. Han har sällskap också av Vänsterpartiets
            och Miljöpartiets företrädare, så på något sätt är tydligen Östergötland
            avvikande från den linje som förs av samma partier här i riksdagen.
          </note>
          <note>
            Det är ju så att man i landstingen inte har överblick över samhällsekonomiska
            effekter. Man ser inte sjukskrivningar, förtidspensionering, produktionseffekter.
            Därför är det olämpligt. Hur man än lägger ut det, är det ingen
            bra väg att göra på det sättet. Det enda man kan överblicka är
            alltså de direkta medicinska insatserna.
          </note>
          <note>
            När det gäller försäkring och frivillighet tycker vi att det
            är frivilligt att man erbjuder något som är bra, så att människor
            utnyttjar det. Människor är rädda för osäkerheten att plötsligt
            kanske ha 1 800 kr att betala ut och inte ha pengar. Det kanske
            är precis före midsommar, och det året kanske socialministern
            eller biträdande socialministern inte har beslutat att dela ut
            barnbidraget tidigare. Då kan man inte klara det här, och det
            är olustigt.
          </note>
          <note>
            Däremot kan man planera om man betalar 100 kr i månaden för det
            hela. Vi har räknat lågt. Bland dem som är unga och friska kanske
            inte mer än 30 % tycker att det viktigt. Men de som har barn vet
            att det är viktigt att känna trygghet. Vi tror att de som har
            högre kostnader och som har större chans att råka illa ut i pensionsåldern
            och senare ansluter sig i högre grad.
          </note>
          <note>
            Men vi skall ha klart för oss att 80 % i dag inte har kostnader
            över 1 300 kr, utan nästan hela kostnaden ligger på dem som ligger
            över det beloppet. Vi måste få med dem som har låga kostnader.
          </note>
          <note>
            Det här är ett sätt att göra ett attraktivt försäkringssystem.
            Alla känner till försäkringar - hemförsäkringar, brandförsäkringar
            osv. - och vet hur det fungerar. Det ligger en solidaritet i att
            man själv kanske har tur och klarar sig, men att man med sin premie
            bidrar till att de som råkar illa ut faktiskt får en möjlighet
            att klara sig.
          </note>
          <note type="speaker">
            Anf. 27 CONNY ÖHMAN (s) replik:
          </note>
          <note>
            Fru talman! När det gäller förhållandena i Östergötland blandar
            nu Leif Carlson äpplen och päron.
          </note>
          <note>
            Det finns en viss kritik mot en höjning av de
          </note>
          <note>
            500 kronorna, det är sant. Men Leif Carlson säger också att det
            finns en kritik mot att sjukvårdshuvudmannen får möjlighet att
            faktiskt ta hand om läkemedelsbudgeten och göra avvägningar mellan
            läkemedel och andra vårdinsatser. Där finns det ingen kritik,
            så på den punkten, Leif Carlson, hugger du nog i sten.
          </note>
          <note>
            Sedan var det ju roligt att höra en moderat tala så med emfas
            för att endast den som har total överblick har möjlighet att göra
            någonting i det här landet.
          </note>
          <note>
            Sällan har jag hört en moderat tala ett så centralistiskt språk
            som Leif Carlson gjorde nu. Slutsatsen av det
          </note>
          <note>
            Leif Carlson sade är väl att allt måste skötas av aktiebolaget
            Sverige från högsta nivå. Jag tror inte att det är en lycklig
            utveckling, Leif Carlson.
          </note>
          <note type="speaker">
            Anf. 28 CHATRINE PÅLSSON (kd) replik:
          </note>
          <note>
            Fru talman! Jag blev orolig i början av Conny
          </note>
          <note>
            Öhmans anförande med tanke på hur han talade om nya läkemedel
            och om det man forskar fram om nya läkemedel. Det kändes nästan
            som om det var en hotbild. Jag tycker att det är fantastiskt att
            man genom forskning och utveckling kan bota alltfler sjukdomar
            och lindra alltmer lidande. Jag tycker att man i stället skall
            se det här som en vinst och inte som en belastning. Jag vill att
            Conny Öhman lite tydligt talar om sin och socialdemokraternas
            åsikter i den här frågan. Jag är övertygad om att hittar man bättre
            mediciner blir det en vinst inte bara för människan själv utan
            även för hela samhället.
          </note>
          <note>
            Den andra saken jag måste fråga om är den stora översyn av läkemedel
            som skall göras nu. Det är ju nödvändigt och bra. Men det har
            blivit alltför många sådana olika sätt som socialdemokraterna
            begraver problem på. Varför var det inte viktigt att göra en översyn
            och en konsekvensanalys av den stora ökningen av högkostnadsskyddet?
            I stället har man inte ens med en konsekvensbeskrivning i propositionen
            av vad det skulle kosta samhället om människor inte tar sin medicin.
            Då måste jag fråga: Är det så att man från socialdemokratiskt
            håll helt ogenerat lägger fram förslag om stora ökningar utan
            att se vad konsekvenserna blir för dem som är sjuka?
          </note>
          <note>
            Till slut, när det gäller våra karensdagar: Vårt förslag om karensdagar
            med högkostnadsskydd på tio dagar drabbar inte dem som är kroniskt
            sjuka och som är sjuka ofta. Det drabbar Conny Öhman och mig,
            och vi har råd att betala två dagar.
          </note>
          <note type="speaker">
            Anf. 29 CONNY ÖHMAN (s) replik:
          </note>
          <note>
            Fru talman! När det gäller nya läkemedel, Chatrine Pålsson, sade
            jag ordagrannt: Den stora forskningsaktiviteten är självfallet
            positiv. Självfallet välkomnar jag alla nya läkemedel som är bättre
            än de gamla. Det man kan vara lite orolig för är att den svenska
            läkarkåren är väldigt snabb med att introducera nya läkemedel
            i snabb takt, innan man kanske har en full utvärdering av vad
            de faktiskt står för i olika sammanhang och av hur kostnadseffektiva
            de är. Det är faktiskt något som jag inte är ensam om att påstå.
            Man kan få ganska många i läkarkåren att vidimera att det är på
            det sättet i Sverige.
          </note>
          <note>
            Sedan tycker jag att det viktiga är att utvärdera och titta över
            läkemedelsförmånen och regelverket omkring det. Det är ju det
            som är styrande i olika avseenden för vad som skall vara subventionerat
            och vad som inte skall vara subventionerat och för hur förskrivningsmönster
            skall se ut i framtiden. Det är ju ändå det som genererar större
            delen av den kostnadsutveckling vi har på det här området.
          </note>
          <note>
            Konsekvensanalyser är väl bra. Men i alla sammanhang hinner man
            inte med att göra konsekvensanalyser. Det hann inte heller kd
            med när man hade del i regeringsmakten. Hade man gjort konsekvensanalyser
            på den tiden hade man väl kommit fram till att man skulle ha fört
            en helt annorlunda politik, såvitt jag förstår.
          </note>
          <note>
            Det viktiga tycker jag är att man ändå har klart för sig att
            det finns ett samband mellan vad man gör inom politikens olika
            områden. Jag tycker inte att kd har det när man kan ta till sådana
            brösttoner i fråga om det här förslaget, samtidigt som man ogenerat
            vill skära ned 6½ miljarder kronor när det gäller ekonomisikt
            stöd vid sjukdom och handikapp under utgiftspost 10 i budgeten.
          </note>
          <note type="speaker">
            Anf. 30 KERSTIN HEINEMANN (fp) replik:
          </note>
          <note>
            Fru talman! Conny Öhman säger att Folkpartiets motförslag och
            de åtgärder vi har handlar om att man skall handla helt optimalt
            fr.o.m. i dag. Då missar
          </note>
          <note>
            Conny Öhman en sak. Vi har i vårt vårbudgetförslag lagt med pengar.
            Vi tror nämligen inte att det går fr.o.m. i dag. Vi lägger in
            pengar för att klara av det här.
          </note>
          <note>
            Dessutom: De åtgärder som vi föreslår är ju egentligen inga stora
            nyheter. Det är sådana åtgärder som har varit kända länge och
            som t.ex. regeringen borde ha kunnat vidta långt tidigare.
          </note>
          <note type="speaker">
            Anf. 31 CONNY ÖHMAN (s) replik:
          </note>
          <note>
            Fru talman! Kerstin Heinemann, jag riktar ingen kritik mot förslagen
            i er reservation. Jag tycker att idéerna är bra, och som du själv
            säger har de varit kända länge. Det är bara det att det gäller
            att få genomslag för den här typen av saker bland 35 000
          </note>
          <note>
            förskrivare. Man skulle kunna ta till en ännu högre siffra om
            man räknar med de sjuksköterskor som har rätt att förskriva vissa
            preparat. Detta är faktiskt en process som tar tid. Det tar tid
            att få genomslag för vad som är optimalt när det gäller att förskriva
            läkemedel i olika skeden.
          </note>
          <note>
            Men självfallet, precis som jag sade i mitt anförande, är detta
            en minst lika viktig uppgift för olika aktörer att jobba med.
            Alla aktörer måste ta sig an uppgiften att komma närmare det som
            är optimalt.
          </note>
          <note>
            Men problemet med Folkpartiets reservation är att man tror att
            man kan basera en ekonomisk politik när det gäller utgiftstak
            och annat på att alla fr.o.m. i dag skall rätta sig efter denna.
          </note>
          <note type="speaker">
            Anf. 32 KERSTIN HEINEMANN (fp) replik:
          </note>
          <note>
            Fru talman! Conny Öhman har tydligen inte ens en gång nu tagit
            åt sig att vi inte räknar med att det skulle vara optimalt från
            i dag. Men vi är i alla fall överens om, antar jag, att kostnaden
            för läkemedel inte uppstår förrän en läkare eller en sjuksköterska
            har skrivit sitt namn på receptet och patienten har hämtat ut
            receptet. Det är där kostnaden uppstår. Det måste ju vara där
            som problemet skall angripas och inte genom en höjning av högkostnadsskyddet.
          </note>
          <note>
            I mitt anförande ställde jag en fråga som jag gärna skulle vilja
            ha svar på. När ni ställde er bakom detta förslag, som vi antagligen
            kommer att fatta beslut om i dag, tänkte ni då inte alls på de
            kroniskt sjuka och de handikappade som redan i dag har flera tusen
            kronor i månaden i extra kostnader för sin sjukdom och för sitt
            handikapp?
          </note>
          <note type="speaker">
            Anf. 33 CONNY ÖHMAN (s) replik:
          </note>
          <note>
            Fru talman! Nu är ju gruppen kroniskt sjuka och handikappade
            en ganska heterogen grupp. Det finns människor med mycket goda
            inkomster i denna grupp och det finns människor som har det bekymmersamt.
          </note>
          <note>
            Men den grupp som ändå har bedömts ha det allra svårast att klara
            kostnaderna är de pensionärer som har den allra lägsta pensionen,
            och de får helt klart en full kompensation för detta.
          </note>
          <note>
            Självfallet går ju inte en höjning obemärkt förbi för någon,
            och det är jag fullt medveten om. Om den inte märktes på något
            sätt vore den ju meningslös.
          </note>
          <note>
            Anledningen till den är ju att vi har ett problem med en kostnadsutveckling
            på läkemedel som är oerhört snabb - en kostnadsutveckling som
            innebär att det här kontot ökar en 10-12 % per år. Om vi inte
            hade den verkligheten, skulle säkerligen inte detta förslag ha
            lagts fram. Men det är ju den verkligheten vi lever i, och vi
            socialdemokrater lever i verkligheten.
          </note>
          <note type="speaker">
            Anf. 34 KENNETH JOHANSSON (c) replik:
          </note>
          <note>
            Fru talman! Conny Öhman bekräftar att utskottsmajoritetens linje
            är att utreda, avvakta och vänta. I
          </note>
          <note>
            väntan på detta får enskilda, redan utsatta människor stå för
            de kortsiktiga lösningarna.
          </note>
          <note>
            Centerpartiet har en helt annan linje. Jag har redovisat i dag
            och vi redovisar i vår motion de åtgärder som vi föreslår. Vi
            bedömer att vi med dessa åtgärder redan innevarande år skulle
            klara av de besparingar som krävs.
          </note>
          <note>
            Jag skulle vilja ställa en fråga till Conny Öhman utifrån vad
            NEPI, Nätverk för läkemedelsepidemiologi, har pekat på. Man säger
            att det krävs mycket mer och djupare förhandlingar gentemot läkemedelsföretagen
            för att på det sättet få ned kostnaderna. Det skulle ge stora
            pengar.
          </note>
          <note>
            Vi har från Centerpartiet redovisat att vi tycker att landstingen
            själva borde få sköta förhandlingarna om priserna. Min fråga är:
            Vad anser Conny Öhman och socialdemokraterna om vårt förslag i
            den delen?
          </note>
          <note>
            Till sist vill jag mycket kort ta upp frågan om
          </note>
          <note>
            Västerbotten och de mycket intressanta försöken med parallellimport.
            Vad ger Conny Öhman för kommentarer till sättet att arbeta där?
          </note>
          <note type="speaker">
            Anf. 35 CONNY ÖHMAN (s) replik:
          </note>
          <note>
            Fru talman! Prissättning av läkemedel tycker jag för min del
            är en av de frågor som tål att tänka på några varv till. Det är
            ju grundläggande för hur kostnadsutvecklingen kommer att bli framöver.
            Det finns anledning att fundera över om den prissättning som vi
            har i dag i Sverige är den bästa på sikt.
          </note>
          <note>
            När det sedan gäller parallellimport och Västerbotten är det
            klart att de i Västerbotten agerar på det sätt som man skall agera
            i det sammanhanget, och fler borde agera likadant. I och för sig
            är det konstifika att det över huvud taget finns någonting som
            heter parallellimport, därför att vad parallellimport innebär
            är ju att man åker till andra länder för att hämta läkemedel,
            packa om och sälja dem billigare än vad ordinarie leverantör gör
            i Sverige. Detta är självfallet någonting som man skall utnyttja
            så länge det pressar priserna på läkemedel. Jag har absolut ingenting
            emot det.
          </note>
          <note>
            Det som jag ifrågasatte i Centerpartiets motion är de 800 miljoner
            kronorna. Även om man räknar både bak- och framlänges på de förslag
            som ni har i reservationen, så går det inte, när vi i dag är i
            slutet av maj månad, att säga att de innebär besparingar på 800
          </note>
          <note>
            miljoner kronor under innevarande år, Kenneth Johansson. Det
            är en matematik som inte innebär att man adderar på ett riktigt
            sätt.
          </note>
          <note type="speaker">
            Anf. 36 KENNETH JOHANSSON (c) replik:
          </note>
          <note>
            Fru talman! Jag tror att om Conny Öhman räknar både framlänges
            och baklänges så kommer resultatet att bli detsamma.
          </note>
          <note>
            Det som i denna del är våra förslag är alltså en receptavgift,
            som går ganska snabbt att genomföra och som ger mycket pengar
            som alla får vara med och betala, även de som inte omfattas av
            högkostnadsskyddet. Det handlar vidare om att påbörja arbetet
            för en ökad konkurrens som ger pengar på sikt, inte omedelbart.
            Det handlar om att snabbt få Läkemedelskommittén att intensifiera
            sitt arbete. Parallellimporten är ett exempel. Dessutom handlar
            det om att få snabb effekt av förtydliggörandet av förskrivningsreglerna.
            Det borde ha genomförts för länge sedan, för här står det och
            tickar och pengarna rinner i väg.
          </note>
          <note>
            Detta är några exempel på åtgärder som vi har redovisat.
          </note>
          <note type="speaker">
            Anf. 37 CONNY ÖHMAN (s) replik:
          </note>
          <note>
            Fru talman! Nu medgav Kenneth Johansson i sitt inlägg att det
            är på sikt som den här typen av åtgärder ger effekt, och det är
            precis min inställning också.
          </note>
          <note>
            Men vad Centern försöker få oss att tro i sin reservation är
            ju att de ger effekt fullt ut under innevarande år, och det vill
            jag mycket kraftigt ifrågasätta. Det blir inte sådana effekter
            när man skall jobba mot så pass många aktörer som faktiskt är
            inblandade när det gäller förskrivning av läkemedel.
          </note>
          <note>
            Anf. 38 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Den svenska sjukvården skall utgå från allemansrättens
            principer. Det innebär för det första att den skall vara tillgänglig
            för alla på lika villkor. Det innebär för det andra att den skall
            vara solidariskt finansierad med skatter. Det innebär för det
            tredje att den skall vara offentligt styrd under demokratisk kontroll.
            Så ser en sjukvård och en hälsovård på allemansrättens principer
            ut.
          </note>
          <note>
            Läkemedel utgör en mycket betydelsefull del av den moderna svenska
            hälso- och sjukvården. Utan en aktiv läkemedelsanvändning skulle
            inte de goda behandlingsresultat som i dag uppnås inom den moderna
            sjukvården vara möjliga. Läkemedlen har dessutom genomgått en
            kraftig utveckling under senare år, vilket naturligtvis ökat användningen.
          </note>
          <note>
            Vi har fått effektivare och mer kraftfulla läkemedel. Vi har
            fått läkemedel som ersätter omfattande operativa ingrepp och som
            därmed bidrar till en omfördelning av kostnaderna inom sjuk- och
            hälsovården. Vi har fått läkemedel som bättre kan lindra smärta
            och som ger mindre biverkningar.
          </note>
          <note>
            Läkemedel som behandlingsform är således viktig och skall självfallet
            också vara en del av allemansrätten. Därför är det viktigt att
            slå vakt om att alla skall kunna hämta ut sina läkemedel. Därför
            är det viktigt att det finns ett skydd mot orimligt höga kostnader.
            Därför skall det finnas ett högkostnadstak för hur mycket en persons
            samlade läkemedel får kosta under en tolvmånadersperiod.
          </note>
          <note>
            Det är viktigt att konstatera att enbart Moderaterna såvitt jag
            har förstått i den här diskussionen har börjat ifrågasätta principen
            att vi skall ha ett högkostnadstak. Vi vill slå vakt om högkostnadsskyddet
            och bestämma oss för att över en viss nivå skall de som behöver
            medicin inte tvingas betala. Jag skall återkomma till Moderaternas
            förslag om ett tag.
          </note>
          <note>
            Under senare år har läkemedelskostnaderna ökat i mycket snabb
            takt. Det har påpekats av flera debattörer. Men detta är vi inte
            ensamma om i Sverige.
          </note>
          <note>
            Samma problem brottas man med i hela den industriella världen.
            Samtliga parlament diskuterar just nu den ena eller andra åtgärden
            för att komma till rätta med problemet. Jag skall ta ett exempel.
            I Danmark beslutade Folketinget i december om en ny princip för
            läkemedelssubventionerna. Den innebar att man införde ett slags
            högkostnadsskydd på 3 600 kr om året, dvs. 300 kr i månaden.
          </note>
          <note>
            Men som jag sade är detta ett slags högkostnadsskydd, för även
            efter 3 600 kr skall alla betala 15 %
          </note>
          <note>
            av de faktiska läkemedelskostnaderna. Då säger naturligtvis någon:
            Kan danskarna verkligen vara så orimliga? Nej, det är de inte
            riktigt. Om man är kroniker har man möjlighet att tillsammans
            med sin läkare ansöka om att bli befriad från kostnaderna.
          </note>
          <note>
            Dock skall man alltid betala de grundläggande 3 600
          </note>
          <note>
            kronorna. Så har man alltså diskuterat i Danmark för att möta
            ett av våra gemensamma problem. Man inför nu ett högkostnadsskydd,
            men på en nivå som jag utgår ifrån att ingen i den här kammaren
            kan tänka sig att vi skulle införa i Sverige, ett högkostnadsskydd
            som är dubbelt så högt som vårt.
          </note>
          <note>
            Nu vill jag ställa en fråga till Chatrine Pålsson, som påstår
            att om man höjer högkostnadsskyddet med 42 kr i månaden till 150
            kr har man lämnat människovärdesprincipen. Har Danmark lämnat
            principen om människovärdet för att de har bestämt sig för en
            nivå på 300 kr? Det är rätt viktigt att vi har klart för oss vilka
            proportioner vi talar om och vilka problem vi faktiskt står inför.
          </note>
          <note>
            I Sverige har under perioden 1990-1998, vilket har påpekats av
            många, statens kostnader fördubblats från 6,9 miljarder kronor
            till 13,9 miljarder. Läkemedlen svarar alltså för en större andel
            av de totala sjukvårdskostnaderna. Det innebär att vi nu står
            inför två stora utmaningar inför framtiden. Den ena är sjukvårdspolitisk.
            Läkemedelskostnaderna riskerar att tränga undan resurser till
            annan vård och behandling.
          </note>
          <note>
            För att uttrycka det alldeles begripligt: Ökade läkemedelskostnader
            förhindrar oss att anställa den personal som vi behöver i vården.
            Det finns en faktiskt motsättning mellan möjligheterna att anställa
            personal för att ge en god vård och att satsa pengar på ökade
            läkemedelskostnader.
          </note>
          <note>
            Genom den höjning som vi föreslår ges utrymme för satsningar
            inom sjukvården och äldreomsorgen.
          </note>
          <note>
            Detta innebär faktiskt en besparing som, omräknad till antal
            anställda, motsvarar mellan 3 500 och 4 000
          </note>
          <note>
            anställda. Och det har i budgetförhandlingarna de facto öppnat
            för ett ökat stöd till landstingen och kommunerna på 1,3 miljarder
            kronor. Det hade inte, med tanke på det budgettak vi har, varit
            möjligt att bereda väg för denna omfördelning av resurser. Det
            har blivit det i och med att vi har bestämt oss för att föreslå
            en förändring av högkostnadsskyddet.
          </note>
          <note>
            Om vi inte gör något när det gäller hela kostnadsutvecklingen
            för högkostnadsskyddet kommer det i framtiden att leda till mycket
            allvarliga undanträngningseffekter. Det har t.o.m. av vissa i
            debatten -
          </note>
          <note>
            visserligen inte här i kammaren men utanför - hävdats att vi
            inom loppet av tio år skulle få en läkemedelsnota på 80 miljarder
            kronor om vi inte nu vidtar en lång rad åtgärder för att hejda
            kostnadsutvecklingen.
          </note>
          <note>
            Den ena utmaningen är alltså vad vi kan kalla sjukvårdspolitisk.
            Vi har att hitta en väg att fördela kostnader mellan olika behandlingar.
            Den andra är vad jag skulle vilja kalla hälsopolitisk. Hittills
            har bara i föregående nämnts problemet med överförskrivning. Men
            det är ingen tvekan om att vi, vid sidan av alla fördelar som
            läkemedelsutvecklingen inneburit, också har ett växande problem
            med överförskrivning. Studier visar att både onödigt dyra och
            onödigt stora mängder läkemedel skrivs ut och att vi måste komma
            åt problemet med överförskrivningar.
          </note>
          <note>
            Högkostnadsskyddet skall skydda mot orimliga läkemedelskostnader
            för den enskilde. Även efter den höjning vi nu föreslår kommer
            merparten, eller nära
          </note>
          <note>
            80 %, av de totala läkemedelskostnaderna att betalas av oss gemensamt
            med skattemedel. Patienterna kommer sammantaget att svara för
            ungefär 20 %. När högkostnadsskyddet infördes fördes i de förberedande
            diskussionerna ett resonemang om att ett rimligt mål borde vara
            en fördelning där patienterna svarar för
          </note>
          <note>
            25 % av kostnaderna. Vi är långt ifrån detta, och jag tror inte
            att vi kommer att vara beredda att fatta ett sådant beslut. Det
            innebär nämligen att vi skulle lägga på patienterna orimligt stora
            kostnader.
          </note>
          <note>
            När vi har diskuterat frågan om högkostnadsskyddet är det många
            som har undrat för det första om detta verkligen är nödvändigt
            och för det andra om det räcker. Ja, det är nödvändigt för att
            snabbt komma till rätta med de faktiska ekonomiska problemen och
            se till att det finns resurser för att låta sjukvårdshuvudmännen
            expandera sin verksamhet. Men det är inte tillräckligt. Höjningen
            av högkostnadsskyddet löser inte alls alla de problem vi står
            inför.
          </note>
          <note>
            Det är därför vi i propositionen redovisar att vi mycket snart
            kommer att tillsätta en utredning för att se över läkemedelsförmånen.
            Denna översyn skall ha sin utgångspunkt i en analys av vilka faktorer
            inom förmånssystemet som är kostnadsdrivande, såsom introduktionen
            av nya och dyrare läkemedel. Det är naturligtvis viktigt att utredaren
            anlägger ett samhällsekonomiskt perspektiv på läkemedelsförmånen
            så att det här förhållandet med dyra läkemedel som leder till
            minskade kostnader i andra delar av sjukvården beaktas.
          </note>
          <note>
            En annan viktig fråga som ingår i översynen gäller huruvida läkemedel
            som mer syftar till att höja patientens livskvalitet än till att
            lindra eller bota sjukdom, t.ex. det mycket omdebatterade Viagra,
            verkligen skall omfattas av läkemedelsförmånen. Denna prövning
            skall göras med utgångspunkt i den rapport som Läkemedelsverket
            och Socialstyrelsen skall lämna under sommaren om förskrivning
            av sådana läkemedel.
          </note>
          <note>
            En näraliggande fråga som också bör behandlas i översynen är
            om, och i så fall på vilket sätt, den förskrivande läkaren skall
            kunna avgöra om ett läkemedel skall ingå i läkemedelsförmånen
            och därmed bli subventionerat. Men det kan ju påpekas, med anledning
            av flera inlägg i debatten, att Socialstyrelsen i ett meddelandeblad
            riktat till den berörda personalen närmare har beskrivit i vilka
            situationer ett läkemedel kan förskrivas utan att det kommer att
            ingå i läkemedelsförmånen.
          </note>
          <note>
            Det finns för övrigt också skäl att i utredningen se över läkarnas
            förskrivningsrätt sedd i ett mycket större sammanhang. Utredaren
            skall vidare beskriva för- och nackdelar med separata högkostnadsskydd
            för läkemedel och för sjukvård sett mot bakgrund av att landstingen
            fullt ut fr.o.m. år 2001 skall ta över kostnadsansvaret för läkemedelsförmånen.
            Regeringen kommer att fatta beslut om direktiven inom den allra
            närmaste tiden, och avsikten är att utredningen skall lägga fram
            en första rapport senast vid årsskiftet i år för att sedan återkomma
            med en slutgiltig rapport inom loppet av ett år. Det innebär att
            vi under de kommande åren har möjlighet att vidta en rad åtgärder
            för att komma till rätta med riskerna för framtida kostnadsökningar
            på läkemedelssidan.
          </note>
          <note>
            Så vill jag mycket kort kommentera några av de inlägg som har
            varit. Jag anser att inläggen från de borgerliga partierna präglas
            av en lättsinnig ansvarslöshet. Jag inser att det är oerhört lätt
            om man är i opposition att utnyttja människors oro för ökade kostnader
            för medicin för att försöka vinna politiska poänger. Men också
            de borgerliga partierna har faktiskt ansvar för att i den här
            kammaren diskutera hur vi skall leva upp till de krav som kammaren
            beslutade om när det gäller budgethanteringen. Vi kan inte acceptera
            en ordning där kostnaderna för läkemedel överskrids med 700-800
            miljoner kronor utan att vi lägger fram förslag om vad vi skall
            göra åt det, och det handlar om innevarande år.
          </note>
          <note>
            Vi måste också se till att leva upp till de krav som ställts
            för budgeten år 2000. Det är en skyldighet för samtliga partier
            att redovisa förslag på hur man kan komma åt kostnadsutvecklingen
            på kort sikt. Och jag måste säga att av det jag har fått ta del
            av blir jag väldigt betänksam. Jag är medveten om att Leif Carlson
            är, eller i alla fall har varit, en skicklig läkare.
          </note>
          <note>
            Men jag har insett att han aldrig har förstått något om försäkringsbranschen.
            Till skillnad från mig har Leif
          </note>
          <note>
            Carlson sannolikt aldrig jobbat i ett försäkringsbolag.
          </note>
          <note>
            Men jag kan upplysa Leif Carlson om att det inte skulle kunna
            finnas någon seriös försäkringsagent som skulle försöka sälja
            en försäkring där man skulle betala 1 200 kr för att undvika en
            självrisk på 1 500
          </note>
          <note>
            kr.
          </note>
          <note>
            Jag är alldeles övertygad om att Moderaterna i själva verket
            är ute efter någonting här. Det förstår jag utifrån den ekonomiska
            kalkylen. Om man tror att
          </note>
          <note>
            30 % av medborgarna upp till 65 år frivilligt skulle teckna en
            sådan här försäkring och att 80 % av medborgarna över 65 år skulle
            göra det kan man få kalkylen att gå ihop. Men om man inte får
            det måste två alternativa åtgärder vidtas. Den ena är att införa
            ett mycket högre högkostnadsskydd. Förmodligen rör det sig om
            4 000-5 000 kr. Den andra är att dra ned anslagen till sjukvårdshuvudmännen.
          </note>
          <note>
            Leif Carlson, vad är alltså alternativet? Leif Carlson kan säga:
            Detta är en hypotetisk fråga därför att jag tror på mitt förslag.
          </note>
          <note>
            Nej, det är fråga om en riskkalkyl. Om denna kammare skulle besluta
            att följa ert förslag tas en risk.
          </note>
          <note>
            Kan vi, oss försäkringsagenter emellan så att säga, ett ögonblick
            fundera över hur den riskkalkylen ser ut?
          </note>
          <note>
            Vad är det vi riskerar - 10 000 färre anställda i sjukvården
            eller ett högkostnadsskydd på 4 000-5 000 kr?
          </note>
          <note>
            Chatrine Pålsson, jag vill upprepa frågan ifall människovärdet
            är tillspillogivet i Danmark där man har bestämt sig för en väsentligt
            högre nivå.
          </note>
          <note>
            Kenneth Johansson måste jag allvarligt fråga: Har
          </note>
          <note>
            Centern lämnat alla ambitioner i glesbygdspolitiken?
          </note>
          <note>
            Under ett antal år har Farmacifacket kritiserat diskussionen
            om en utförsäljning av Apoteket med i huvudsak ett argument, nämligen
            att man vill slå vakt om en fungerande läkemedelsdistribution
            i glesbygden.
          </note>
          <note>
            Glatt säger man nu i Centern att det lämnar man och att man försöker
            lösa det genom en särskild receptavgift och subventioner till
            dem som vill öppna alternativa apotek. Varför inte lyssna på de
            anställda och slå vakt om Apoteket just för att rädda glesbygden?
          </note>
          <note type="speaker">
            Anf. 39 LEIF CARLSON (m) replik:
          </note>
          <note>
            Herr talman! Just Danmark är inte ett särskilt lysande exempel
            att ta fram. Danskarna införde 1992
          </note>
          <note>
            ett system, ungefär som vårt, med ett högkostnadsskydd på 800
            danska kronor. Konstruktionen väckte ett sådant uppror att systemet
            förlorade sin legitimitet.
          </note>
          <note>
            Sedan har man haft problem. Nu hamnar man i den situation som
            mycket riktigt skissats här, och det är där vi kommer att hamna.
            Vi har ju ett system som nu visat sig så att säga gå i väggen.
            Det fungerar inte.
          </note>
          <note>
            Hela tiden måste vi höja högkostnadsgränsen för att få in pengar
            och för att komma åt de problem som finns. Därför måste man tänka
            nytt i stället för att, som socialministern så gärna gör, gå i
            gamla hjulspår.
          </note>
          <note>
            Vi har föreslagit ett system som är välkänt. Alla har haft kontakt
            med det och vet att man oftast inte behöver nyttja försäkringen.
            Vi tror alltså på tryggheten i systemet - att man vet att man
            inte plötsligt, dagen före midsommar när man inte fått barnbidraget,
            står där och skall hämta ut medicin men inte har pengar. Då skall
            man alltså så att säga be om anstånd.
          </note>
          <note>
            Vi tror att det är bättre att ha en planerad ekonomi där man
            kan lösa ut det hela. Det ger trygghet.
          </note>
          <note>
            Vad säger Lars Engqvist till folk som inte har råd att ta ut
            sin medicin? Om Astma- och Allergiförbundet har rätt i att 20
            % inte kommer att ta ut sina läkemedel därför att man inte har
            råd med det i det nya systemet, vilka blir kostnaderna för ökad
            sjukvård i sådana fall? Har, "oss försäkringsagenter emellan",
          </note>
          <note>
            Lars Engqvist beräknat hur det kan tänkas bli om man inte hämtar
            ut sin medicin, alltså beräknat hur kostnaderna faller på landstinget
            på annat sätt? Det är en fråga som jag tror att alla de som har
            skrivit på de
          </note>
          <note>
            3 263 listor som vi fått in - det är långt över 10 000
          </note>
          <note>
            namn - skulle vilja ha ett svar på.
          </note>
          <note>
            Jag lämnar den här försäkringsdelen och frågar:
          </note>
          <note>
            Varför stöder Lars Engqvist Apoteksbolaget och håller dem under
            armarna och därmed medverkar till ökade kostnader och en orimlig
            prissättning? Så är det ju. Det framgår om man jämför inköpspris
            och försäljningspris.
          </note>
          <note>
            Anf. 40 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Jag nämnde Danmark bara som ett exempel på att den
            här diskussionen faktiskt förs i stort sett i alla länder, alltså
            på att vi har ett gemensamt problem. Men av den offentliga debatten
            kan man få intrycket att detta med att man diskuterar en lösning
            är en fråga bara för Sverige. Danmark har valt samma metod som
            vi men på en helt annan nivå; det är ganska intressant.
          </note>
          <note>
            Sedan har vi frågan om människor inte har råd att lösa ut sin
            medicin. Det är naturligtvis väldigt svårt att säga exakt hur
            det här kommer att fungera. När förslaget först väcktes hade jag
            en föreställning om att vi egentligen inte behövde kompensera
            någon grupp. Jag var övertygad om att en kostnadsökning på
          </note>
          <note>
            42 kr skulle klaras och blev ganska övertygad om att det fanns
            skäl att också lägga ett förslag om att kompensera pensionärer
            med bara folkpension eller med låg ATP.
          </note>
          <note>
            Jag är inte alldeles övertygad om att man inte kan lösa finansieringsproblemen
            för övriga grupper men man får naturligtvis följa detta. Det finns
            dock en aspekt här som är lite bekymmersam, nämligen att vi diskuterar
            högkostnadsskyddet som ett fördelningspolitiskt instrument. När
            det infördes var det inte avsikten. Jag tycker att det är en lite
            egendomlig hållning att diskutera högkostnadsskyddet när det gäller
            läkemedel som ett sätt att fördela resurser mellan fattiga och
            rika. Vi har ju effektiva instrument för det. Vi borde kunna diskutera
            förändringar i skattesystemet som innebär en rättvis fördelning.
            Vi borde också kunna diskutera andra socialpolitiska insatser;
          </note>
          <note>
            detta för att se till att vi hjälper människor i ekonomiskt trångmål.
          </note>
          <note>
            Att använda högkostnadsskyddet för att fördela pengar mellan
            rika och fattiga är, milt uttryckt, ett trubbigt instrument. Högkostnadsskyddets
            motiv är att människor, oavsett inkomst, som behöver en omfattande
            medicinering skall kunna få det utan att betala stora summor.
            Det skall vara begränsade utgifter.
          </note>
          <note>
            Enligt vårt förslag kommer det att handla om 150 kr i månaden.
            Jag hoppas att det här innebär att människor inte skall behöva
            gå till socialtjänsten och söka socialbidrag för sina kostnader.
          </note>
          <note type="speaker">
            Anf. 41 LEIF CARLSON (m) replik:
          </note>
          <note>
            Herr talman! Jag vill säga till socialministern att när vi arbetade
            med det här förslaget i HSU gällde faktiskt en av diskussionerna
            hur man får de 40 %
          </note>
          <note>
            som inte alls bidrar att på något sätt komma in i systemet. Vi
            hittade då ingen direkt bra lösning, utan det är något som vi
            har utvecklat senare i vårt parti just för att försöka få med
            även nämnda grupp. Här finns alltså solidaritetstanken. Det är
            kanske något främmande för statsrådet men vi har haft med att
            försöka få med även andra.
          </note>
          <note>
            Jag återkommer till frågan: Varför icke göra sig av med Apoteksbolaget?
            Det som i gårdagens Dagens
          </note>
          <note>
            Medicin kunde läsas gör att man nog bör tänka sig en avveckling.
            Där ställs frågan: Varför lägger Apoteket på 102 %. Astmamediciner
            nämns. Där har Apoteksbolaget ett inköpspris på 25 kr men försäljningspriset
            är 50:50 kr - 102 % mer. Det är bara ett monopol som kan bete
            sig på det sättet. Bara det visar att man måste avskaffa detta
            monopol, just för att alla de sjuka skall få det bättre.
          </note>
          <note>
            Vore jag statsråd skulle jag ta en rask hälsofrämjande promenad
            hem till departementet, undvika kaffet och skriva en proposition
            om en avveckling av apoteksmonopolet.
          </note>
          <note>
            Anf. 42 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Det finns mycket starka skäl att behålla Apoteket
            som ett monopol. Min principiella inställning till monopolverksamhet
            är annars att man skall undvika monopol, ifall det inte finns
            mycket starka skäl. Detta är viktigt.
          </note>
          <note>
            Ett starkt skäl i det här fallet är att vi just står inför den
            stora utmaningen att klara läkemedelskostnaderna. Det gäller att
            se till att vi får kontroll över förskrivningen och får en bättre
            hantering av prisutvecklingen gentemot leverantörerna, dvs. läkemedelsföretagen.
          </note>
          <note>
            Apoteket erbjuder det offentliga insyn i och med att det är ett
            helstatligt bolag. Det är staten som utser styrelseledamöterna.
            Det innebär att vi också kan utnyttja vår ägarroll och vårt ägaransvar
            när det gäller förutsättningarna för betalning av läkemedel. Det
            skulle ha varit svårt att hitta det system med månadsbetalningar
            som vi nu hittat om vi inte hade haft
          </note>
          <note>
            Apoteket som ett samhällsägt företag.
          </note>
          <note>
            Jag menar att det finns ytterligare ett skäl, och där väntar
            jag mig att Centerpartiet skall redovisa varför man går emot,
            nämligen att vi via Apoteket faktiskt har en bättre apoteks- och
            läkemedelsförsörjning än vi annars skulle ha haft. Om apoteksverksamheten
            privatiserades tror jag att vi skulle få se många exempel på nya
            apotek i storstadsområdena men väldigt få exempel på apotek i
            glesbygden.
          </note>
          <note type="speaker">
            Anf. 43 CHATRINE PÅLSSON (kd) replik:
          </note>
          <note>
            Herr talman! Jag vill börja med människovärdesprincipen eftersom
            Lars Engqvist två gånger har frågat om den. Min och Kristdemokraternas
            uppfattning är att om människor av ekonomiska skäl tvingas avstå
            från vård och behandling är människovärdesprincipen i fara. På
            frågan om huruvida det danska förslaget innebär ett avsteg från
            den principen vill jag säga att jag faktiskt är parlamentariker
            för Sverige och har ansvar för det. Jag kan gärna sätta mig in
            i danskarnas system men jag har framför allt ett ansvar för att
            människovärdesprincipen, inte minst med tanke på det riksdagsbeslut
            som vi ganska nyligen tog, skall vara i fokus.
          </note>
          <note>
            Den andra frågan ställde jag till socialministern tidigare. Varför
            skall det vara högre kostnader för den enskilde om man får en
            medicinsk behandling än om man får en operativ behandling? Eller
            har Socialdemokraterna även förslag om att kostnaderna skall öka
            när man blir opererad?
          </note>
          <note>
            Min tredje fråga är: Är socialministern beredd att se till att
            man också tar ett helhetsgrepp kring egenavgifter i vård och omsorg
            oavsett vilken sjukdom man har och vad den heter? Jag tycker att
            det skulle vara ett viktigt besked att få här i dag.
          </note>
          <note>
            Anf. 44 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Låt mig först säga något om människovärdesprincipen.
            Chatrine Pålsson diskuterar en förändring som innebär en höjning
            av högkostnadsskyddet från 108 kr till 142 kr i månaden och säger
            att detta är ett brott mot principen om människovärdet. Då tycker
            jag att det är ganska rimligt att ändå reflektera ett ögonblick
            över hur det är med Folketinget i Danmark som i december införde
            ett högkostnadsskydd som är dubbelt så högt, dvs. 300 kr i månaden.
            Även om Chatrine Pålsson är ledamot av den här riksdagen är människovärdet
            faktiskt globalt. Det kan finnas anledning att reflektera kring
            det.
          </note>
          <note>
            Man kan ha invändningar mot höjningen av olika skäl och man kan
            försöka hitta andra alternativ, men jag tycker att det är en smula
            högtravande och egentligen ganska olämpligt att föra in en allvarlig
            diskussion om människovärdesprincipen i en fråga av mindre omfattning
            som gäller högkostnadsskyddet.
          </note>
          <note>
            Jag skall också svara på frågan om högkostnadsskyddet för läkemedel
            kontra högkostnadsskyddet för övrig medicinsk behandling. Jag
            redovisade med vilka utgångspunkter vi skall göra en översyn och
            vilka direktiv som skall gälla för utredaren. Jag påpekade att
            utredaren skall beskriva för- och nackdelar med separata högkostnadsskydd
            för läkemedel och för sjukvård sett mot bakgrund av att landstingen
            fullt ut skall ta över kostnadsansvaret för läkemedelsförmånen.
            Jag menar, förmodligen i likhet med Chatrine
          </note>
          <note>
            Pålsson, att det finns ett problem här. Det är viktigt att utredaren
            ser över vad det betyder att vi har separata högkostnadsskydd.
            Det är möjligt att vi i framtiden skall återföra skydden till
            att vara ett gemensamt.
          </note>
          <note>
            Men det är detta utredaren skall se över.
          </note>
          <note type="speaker">
            Anf. 45 CHATRINE PÅLSSON (kd) replik:
          </note>
          <note>
            Herr talman! Jag förstår att socialministern har lite svårt när
            jag påstår att en väldigt stor och viktig del av vår negativa
            hållning till detta handlar om människovärdesprincipen. Jag tror
            att man måste gå ned på det djupet när man lägger fram sådana
            här förslag så att man kan ge vård och behandling till alla, oavsett
            ekonomisk inkomst. Detta blir ju en stor förändring eftersom trappan
            också har höjts. Det kan ju bli ganska mycket pengar i ett fall.
          </note>
          <note>
            Men socialministern har inte svarat på frågan varför det skall
            vara dyrare att få en läkemedelsbehandling för en sjukdom än en
            operativ behandling. Det vill jag fortfarande ha svar på.
          </note>
          <note>
            I socialutskottet hade vi besök av Sveriges Pensionärsförbund.
            När det gäller frågan om pensionstillskottet sade de ungefär så
            här: Som en åtgärd för att kompensera pensionärer med pensionstillskott
            höjs detta till 56,9 % av prisbasbeloppet. Samtidigt höjs det
            särskilda grundavdraget med samma procentsats.
          </note>
          <note>
            Eftersom det särskilda grundavdraget påverkar pensionsinkomster
            upp till ca 107 000 kr i årsinkomst föreslår regeringen att avtrappningen
            av SGA i fortsättningen skall ske med 66,5 % av inkomster över
            högsta SGA. Den ekonomiska situationen för pensionärer med upp
            till 2 ½ ATP-poäng innebär emellertid redan i dag att dessa knappast
            har någon nytta av sina
          </note>
          <note>
            ATP-poäng.
          </note>
          <note>
            Jag vill fråga socialministern: Vad säger socialministern med
            anledning av deras analys i frågan?
          </note>
          <note>
            Anf. 46 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Grundprincipen är naturligtvis att alla människor
            som behöver vård skall ha rätt till det, oavsett om det är sjukhusvård,
            sjukhusbehandling eller läkemedelsbehandling. Det är alldeles
            självklart.
          </note>
          <note>
            När Sverige i mitten på 50-talet införde hela systemet med en
            sjukförsäkring som också inkluderade läkemedelsersättning, införde
            man en princip om att man skulle betala ungefär motsvarande en
            timlön för sin egen del. Den var inte högre än 3 kr 1955 för en
            metallarbetare. Därefter skulle man själv alltid betala
          </note>
          <note>
            50 %. Det betraktades som en mycket radikal reform och som en
            garanti för att alla skulle kunna få vård. I
          </note>
          <note>
            dag diskuterar vi på en helt annan nivå. Jag menar att vi, med
            det system som vi föreslår, fortfarande skall kunna hävda att
            alla som behöver vård också skall kunna få det.
          </note>
          <note>
            När det gäller avgifterna har jag redan svarat att utredaren
            skall se över möjligheten att sammanföra högkostnadsskydden, eller
            i alla fall analysera nackdelarna med att det är skilda högkostnadsskydd,
            dvs.
          </note>
          <note>
            att man faktiskt betalar olika för olika medicinska behandlingar.
          </note>
          <note>
            Det är klart att pensionärsorganisationerna gärna skulle se en
            ytterligare ökad kompensation. Men det vi har valt innebär faktiskt
            att de som har enbart folkpension eller pension med låg ATP får
            full kompensation. Den effekten följer av förslaget.
          </note>
          <note type="speaker">
            Anf. 47 KERSTIN HEINEMANN (fp) replik:
          </note>
          <note>
            Herr talman! Socialministern sade någonting som gjorde mig lite
            fundersam. Jag skulle gärna vilja ha ett klarläggande. Han sade
            att höjningen av högkostnadsskyddet ger utrymme för att nyanställa
            3 500-
          </note>
          <note>
            4 000 personer inom vården.
          </note>
          <note>
            Man vet ju vilka det är som kommer att få betala för höjningen
            av högkostnadsskyddet, vilka som drabbas. Det är de som har höga
            kostnader för läkemedel, som är beroende av läkemedel. Nu skall
            högkostnadsskyddet inte vara någon fördelningspolitisk post har
            ministern sagt. Men det är väl ändå inte de som inte har dessa
            stora extra kostnader för läkemedel och annat som skall stå för
            de nya tjänsterna i vården, ministern?
          </note>
          <note>
            Anf. 48 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Kerstin Heinemanns inlägg överraskar mig faktiskt.
            I den sjukvårdspolitiska debatten har vi att göra avvägningar
            mellan vård och läkemedelsbehandling. Det är det vi diskuterar
            när det gäller att landstingen skall ta över ansvaret. Landstingen
            skall kunna göra bedömningar om man skall satsa på annan medicinsk
            behandling eller på läkemedelsterapi.
          </note>
          <note>
            Jag påpekade att genom det förslag som vi nu lägger fram undviker
            vi att ta pengar från andra områden för att klara kostnadsökningen.
            Kostnaden hade varit
          </note>
          <note>
            1,4 miljarder högre nästa år och ungefär 600-700
          </note>
          <note>
            miljoner högre i år. Genom att lägga fram det här förslaget behöver
            vi inte ta från andra områden. Det öppnar för möjligheten att
            skjuta till 1,3 miljarder kronor mer till kommuner och landsting
            nästa år. Det innebär att de kan öka sina insatser när det gäller
            vård och omsorg. Om räknar om dessa pengar till antal anställda
            rör det sig om 3 500-4 000 anställda. Debatten handlar ju om den
            här typen av prioriteringar av olika delar i vården. Om Kerstin
            Heinemann skall ställa grupper mot varandra varje gång man diskuterar
            detta blir den sjukvårdspolitiska debatten meningslös.
          </note>
          <note type="speaker">
            Anf. 49 KERSTIN HEINEMANN (fp) replik:
          </note>
          <note>
            Herr talman! Jag får nog fortsätta att överraska socialministern
            eftersom jag ändå inte kan förstå det här resonemanget. Det handlar
            ju om att man ökar kostnaderna för enskilda personer. På det viset
            ger man utrymme för att anställa nya människor på något annat
            ställe. Jag tycker inte att det här resonemanget är bra.
          </note>
          <note>
            Det finns en annan fråga som jag skulle vilja ställa till socialministern.
            Socialministern talade om problemet med överförskrivningen av
            läkemedel och att det skall ses över. Men det finns också ett
            stort problem med underförskrivning i dagens sjukvård.
          </note>
          <note>
            Kommer det problemet också att undersökas?
          </note>
          <note>
            Anf. 50 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! På den sista frågan kan jag svara att det kommer
            det naturligtvis att göra. Det handlar om förskrivning av läkemedel
            över huvud taget, även problemet med det som kallas för underförskrivning.
          </note>
          <note>
            Låt mig gå tillbaka till frågan om man tar pengar från dem som
            behöver medicin för att finansiera ett antal nyanställda. Jag
            försökte redovisa hur budgetdiskussionen har förts. Vi kunde konstatera
            att det som riksdagen bestämde förra året när det gäller kostnaderna
            för läkemedelssubventionen inte höll.
          </note>
          <note>
            Kostnadsökningen är större än beräknat. Det innebär att vi, för
            att hålla det utgiftstak som riksdagen har beslutat om för i år,
            skulle behöva gå till riksdagen med förslag om besparingar på
            ett antal områden.
          </note>
          <note>
            För nästa år handlar överskridandet om, som det är bedömt, 1,4
            miljarder. För att hålla det tak som riksdagen har beslutat skulle
            vi då behöva gå till riksdagen med förslag om att minska utgifter
            på andra områden med 1,4 miljarder. Det är så det har sett ut.
          </note>
          <note>
            De pengarna skulle i så fall få tas från andra områden.
          </note>
          <note>
            Hade vi gjort det hade det varit sannolikt att vi hade tagit
            pengarna från det som berör kommuner och landsting.
          </note>
          <note>
            Nu behöver vi inte göra detta. Vi kan faktiskt föra till nya
            resurser till kommuner och landsting som innebär att de kan satsa
            på vård och omsorg och ett antal fler anställda. Till sist handlar
            det ändå om att göra just detta val. En del av överförskrivningen
            av läkemedel beror på brist på personal, vilket Socialstyrelsens
            undersökning av sjukhemmen visade. Läkare har inte den tid som
            behövs. Det finns inte tillräckligt mycket personal för att samtala
            med patienterna. Då använder man läkemedel för att i akuta situationer
            lösa problemen. Visst är en del av överförskrivningen resultatet
            av personalproblem. Vi kommer säkert till rätta med en del av
            problemen ifall vi ger landstingen och sjukvårdshuvudmännen en
            möjlighet att expandera antalet anställda. Så ser situationen
            ut. Den typen av prioriteringar måste vi som politiker vara beredda
            att göra.
          </note>
          <note type="speaker">
            Anf. 51 KENNETH JOHANSSON (c) replik:
          </note>
          <note>
            Herr talman! Socialministern och Centerpartiet är helt överens
            om att det måste vidtas åtgärder för att få ned läkemedelskostnaderna.
            Var vi skiljer oss åt är på vilket sätt som det skall gå till.
            Vi två har varken mer eller mindre pengar till vården i den delen.
          </note>
          <note>
            Det som också jag i mitt anförande tog upp var bristen på en
            samhällsekonomisk analys. Jag skulle vilja upprepa den synpunkten
            och fråga: Vet socialministern att förslaget verkligen ger de
            besparingseffekterna när man nu försämrar för de utsatta, som
            ju det här förslaget innebär? Det finns så många osäkerhetsfaktorer
            och även faktorer på minussidan.
          </note>
          <note>
            Sedan tar socialministern upp frågan om Apoteksbolaget och glesbygdsfrågor.
            Jag vill där konstatera att Centerpartiet lämnar aldrig, aldrig
            socialministern, till skillnad från andra partier, glesbygds-
            och decentraliseringspolitiken. Vad vi vill är att förbättra den,
            öka tillgängligheten, öka servicen. Vi vill tillåta, inte förbjuda
            Apoteksbolaget, en konkurrens, en avreglering så att även andra
            skall kunna komma in på marknaden. Var är det som kooperativa
            lösningar, flexibla lösningar, postorderapotek - vilket vi förordar
            - kan ha väldiga framgångar? Jo, det är just i glesbygd där det
            är långa avstånd och där man kan förbättra servicen.
          </note>
          <note>
            Med tanke på den bakgrund som socialministern har i den kooperativa
            rörelsen är jag mycket förvånad över att han så tar avstånd från
            att tillåta kooperativa privata lösningar som ett alternativ.
          </note>
          <note>
            Anf. 52 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! När det gäller effekterna av det förslag som vi
            har lagt fram är vår bedömning att vi uppnår de spareffekter i
            statens budget som är redovisade. Man bör inte fullt ut jämföra
            den här förändringen med den som gjordes förra gången, då man
            införde högkostnadsskyddet, helt enkelt av det skälet att den
            gången var ett antal läkemedel fria och som fördes över till högkostnadsskyddet
            och som man i fortsättningen skulle betala för. Det var till stor
            del detta som ledde till den hamstring som sedan blev ett problem.
            Vi är övertygade om att vi, med de förslag som lagts fram, både
            kan hantera risken för hamstring och därmed få den kostnadsbesparing
            som vi har talat om.
          </note>
          <note>
            När det gäller Apoteksbolaget överraskar det mig att Centern
            har bestämt sig för att föreslå att man bryter upp Apoteksbolagets
            monopol. Det är problem i den här typen av verksamhet. Man får
            t.ex. bestämma sig för att företaget har en skyldighet i ett samhällsperspektiv
            att bedriva en verksamhet över hela landet så att alla får tillgång
            till läkemedel. Om man bestämmer sig för att konkurrensutsätta
            apoteken kan man inte bestämma sig för att det samhällsägda apoteket
            om man nu skall behålla detta skall bedriva verksamhet över hela
            landet mot att man blir utsatt för konkurrens på andra områden.
            Vi får samma effekt som skett på andra områden där samhället tidigare
            hade monopol, dvs. att effekten blir att vi får en ökad mångfald
            i de tätbebyggda områdena, där det finns en stor marknad, och
            att man drar ned verksamheten på andra områden därför att man
            inte klarar sina kostnader. Jag är rädd för, och delar därmed
          </note>
          <note>
            Farmacifackets uppfattning, att om man skulle genomföra en sådan
            förändring skulle det främst drabba glesbygden. Vi skulle endera
            tvingas till omfattande subventionering av glesbygdsverksamheten
            eller tvingas inse att verksamheten upphör.
          </note>
          <note type="speaker">
            Anf. 53 KENNETH JOHANSSON (c) replik:
          </note>
          <note>
            Herr talman! Jag vidhåller att bristen på den samhällsekonomiska
            analysen gör att förslaget blir mycket osäkert. Socialministern
            talar också om bedömningar och tro. Tidigare erfarenhet av hamstring
            och annat säger att många inte har råd eller tar sig råd att ta
            ut sina läkemedel, vilket man får tillbaka i andra änden. Där
            har vi olika uppfattningar. Här brister underlaget.
          </note>
          <note>
            När det sedan gäller Apoteksbolaget är jag övertygad om att om
            socialministern gick t.ex. den samlade konsumentkooperationen
            till mötes och lyssnade på synpunkter från tidigare utredningar,
            som pekar på möjligheterna att göra stora besparingar och förbättra
            servicen, skulle vi kunna öppna möjligheter för alternativ. Min
            uppmaning är: Släpp fram alternativen, socialministern!
          </note>
          <note>
            Anf. 54 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Just på den punkten ifrågasätter jag utredningen.
            Det är väldigt svårt att se att man skulle få de kostnadsminskningar
            som utredningen hävdar.
          </note>
          <note>
            Om man inte får det är det pris som vi betalar för att konkurrensutsätta
            apoteken att vi förlorar service i glesbygden. Då kommer vi att
            tvingas till annat slags subventionering, som innebär att vi här
            i riksdagen får bestämma oss för att subventionera verksamheten
            på annat sätt än vad som hittills varit vanligt.
          </note>
          <note>
            Jag tycker att det finns mycket starka skäl för att behålla apoteket
            som ett statligt ägt monopol under överskådlig tid.
          </note>
          <note>
            Till sist vill jag påpeka att när man lägger fram ett budgetförslag
            och det rör sig om 1,3 miljarder kronor på årsbasis, om man räknar
            bort de effekter som höjningen av pensionstillskottet får, skall
            man vara medveten om att det är en mycket liten del av den statliga
            budgeten. Att då säga att det behövs omfattande samhällsekonomiska
            analyser för att anta det budgetförslaget tycker jag egentligen
            är ett sätt att komma runt den fråga som Centerpartiet borde ha
            ställt sig självt, nämligen: Vilka förslag tänker vi lägga fram
            för att lösa de budgetproblem som vi står inför? Det handlar i
            år om 700 miljoner, 1,4 miljarder nästa år. Det beslutet måste
            man kunna fatta utan att i varje läge begära en omfattande samhällsekonomisk
            analys. Då blir det svårt att anta en budget i den här riksdagen.
          </note>
          <note type="speaker">
            Anf. 55 INGRID BURMAN (v):
          </note>
          <note>
            Herr talman! Under de senaste åren har läkemedelskostnaderna
            ökat med ca 1,4 miljarder per år. Det kan också uttryckas så att
            de har ökat från 6,9 miljarder 1990 till 13,4 miljarder 1998.
            Det här innebär att om man inte ser över kostnaderna kommer vi
            att behöva tillföra ytterligare 2,6 miljarder år 2000, 3,9
          </note>
          <note>
            miljarder år 2001 och 5,3 miljarder år 2002 om prognosen står
            sig.
          </note>
          <note>
            Kostnadsansvaret för läkemedel övergick till landstingen den
            1 januari 1998. Staten ersätter i dag landstingen med ett särskilt
            statsbidrag. Det skall gälla under en övergångsperiod. Men under
            år 2000
          </note>
          <note>
            skall staten träffa avtal om en ny modell för ersättning till
            landstingen, där inriktningen är att ersättningen från år 2000
            skall lämnas via det generella statsbidraget.
          </note>
          <note>
            Det här beslutet har fattats utifrån principen att kostnadsansvaret
            skall läggas så nära beslutsfattarna som möjligt. Landstingen
            är huvudmän för sjukvården och har ansvar för utskrivning av läkemedel.
            Det finns en politisk inriktning att landstingen också skall ha
            ansvar för läkemedelskostnaderna, dvs. att dessa kostnader helt
            enkelt skall vara en del av hälso- och sjukvården och ingå i landstingens
            samlade prioriteringar inom området.
          </note>
          <note>
            Skulle vi överlämna kostnaderna för läkemedel utan vidare åtgärder
            till landstingen, innebär det att de får minskade resurser till
            vård och omsorg, att mer av landstingens pengar får gå till läkemedel
            och mindre till sjukvård. Det innebär sannolikt färre händer i
            vården, längre köer och kanske också sänkt kvalitet.
          </note>
          <note>
            Enkelt uttryckt riskerar landstingens ansvar för läkemedelkostnaderna
            att bli en gökunge som äter ut sjukvården, om vi inte gör någonting.
          </note>
          <note>
            Naturligtvis kan man tänka sig att staten skjuter till pengar,
            en lösning som Vänsterpartiet gärna är med om att diskutera. Det
            är också en lösning som jag tror att det blir nödvändigt att diskutera.
            Men vi vet att när det här omvandlas till generella bidrag handlar
            det om tillförsel av pengar enbart baserad på det första och kanske
            också på det andra årets prognos. Långsiktigt måste man hantera
            den här kostnadsökningen, om den inte skall gå ut över sjukvård
            och omsorg.
          </note>
          <note>
            Detta är bakgrunden till att vi i dag har en proposition att
            behandla i det här ärendet. Regeringen har tillsammans med Vänsterpartiet
            och Miljöpartiet beslutat om en översyn av läkemedelskostnaderna.
          </note>
          <note>
            Då handlar det bl.a. om att se över vilka läkemedel som skall
            subventioneras, och därvid spelar de s.k.
          </note>
          <note>
            komfortläkemedlen en roll. Också läkarnas förskrivningsrätt och
            läkemedelsindustrins roll spelar in.
          </note>
          <note>
            Vidare måste det handla om att stärka läkemedelskommittéernas
            roll och uppgift, ja helheten när det gäller läkemedel.
          </note>
          <note>
            Allt detta sker i akt och mening att hitta ett system som garanterar
            alla läkemedel till en rimlig kostnad oavsett sjukdom eller plånbok,
            dvs. ett generellt system. Det måste samtidigt också vara ekonomiskt
            hållbart, så att vi kan garantera att alla kroniskt sjuka kan
            få tillgång till den senaste och mest effektiva medicinen.
          </note>
          <note>
            Vi vet att det är nya effektiva men också dyra mediciner på väg,
            inte minst när det gäller reumatiska sjukdomar, något som också
            har lyfts fram från talarstolen i denna debatt. Vi vet att det
            kommer att kosta uppemot 100 000 kr per patient och år, men vi
            vet också att det här kommer att spara både mänskligt lidande
            och pengar i andra system, t.ex. sjukförsäkringen.
          </note>
          <note>
            Skall vi klara framtiden behövs det beredskap och insikt om att
            något måste göras för att vi även i framtiden skall kunna garantera
            alla, inte minst kroniker, tillgång till den mest effektiva behandlingen
            till en rimlig kostnad för patienten.
          </note>
          <note>
            I det korta perspektivet ligger läkemedelskostnaden precis som
            alla andra kostnader under det s.k.
          </note>
          <note>
            utgiftstaket. Detta utgiftstak har riksdagen själv ålagt sig
            genom ett politiskt beslut. Hittills är Vänsterpartiet det enda
            parti som har kritiserat principen om utgiftstak. Vänstern har
            som ensamt parti inte kunnat ändra på utgiftstaken utan får i
            brist på andra beslut leva med och under taken.
          </note>
          <note>
            För det innevarande budgetåret pekar alla prognoser på att budgettaket
            spräcks med ca 1,4 miljarder, om vi inte gör något åt läkemedelskostnaden.
            Alternativt kan man titta på andra kostnader inom utgiftsområdet.
            Visst kan man med rådande budgetordning spara på t.ex. handikappfrågor,
            tandvård eller sjukvård, men vi har inte ansett att det är möjligt
            och rimligt. I stället har vi ställt oss bakom en höjning av högkostnadsskyddet
            under förutsättning att man kan kompensera grupper med hög läkemedelskonsumtion
            och svag ekonomi.
          </note>
          <note>
            Så sker också. Pensionärer som får fullt pensionstillskott får
            en höjning med 509 kr per år. Motsvarande höjning görs också i
            det särskilda bostadstillägget. För att de skall kunna tillgodogöra
            sig hela kompensationen höjs även det särskilda grundavdraget.
          </note>
          <note>
            Det här handlar om i storleksordningen 420 000
          </note>
          <note>
            ålderspensionärer, sjukpensionärer och förtidspensionärer - grupper
            som vi vet är högkonsumenter av läkemedel och som har en låg inkomst.
            Alla skall dessutom kunna hämta ut sina recept utan kontant betalning.
            Apotekens kunder skall alltid erbjudas möjlighet att dela upp
            sina kostnader genom ett delbetalningssystem.
          </note>
          <note>
            Men naturligtvis kommer höjningen av högkostnadsskyddet att drabba
            människor. Annars vore det ju ingen besparing. Låt mig då titta
            på vad det finns för politiska alternativ till den höjning som
            regeringen nu i samarbete med Vänsterpartiet och Miljöpartiet
            genomför. Moderaterna säger nej till höjningen och vill i stället
            att människor skall teckna en frivillig försäkring, som kostar
            1 200 kr per år och att det tas ut en receptavgift om 25 kr, dvs.
            en årskostnad i storleksordningen 1 500 kr, om man hämtar ut ett
            recept per månad. Vad man erbjuder är individuella försäkringar
            i stället för generella.
          </note>
          <note>
            Låt oss titta lite seriöst på det här förslaget. Skulle det vara
            möjligt att sjösätta det till den 1 juni, om tolv dagar, och få
            full budgeteffekt? Skulle det vara realistiskt? Skulle man hämta
            in några pengar på det?
          </note>
          <note>
            Reservationen handlar ju om att man skall införa det här och
            få budgeteffekt av det inom tolv dagar. Jag tror inte att det
            är möjligt. Moderaterna har t.o.m. ett lägre utgiftstak än den
            majoritet som står bakom det här förslaget.
          </note>
          <note>
            Varifrån skall man ta pengarna? Vill man spräcka utgiftstaken?
            Är det ett bättre och rättvisare förslag?
          </note>
          <note>
            Nej, det är enbart ett steg i riktning mot att bryta ned den
            generella välfärden. Det är alltså gammal högerpolitik, som moderaterna
            kombinerar med annan gammal högerpolitik, nämligen minskade anslag
            till kommuner och landsting och minskade transfereringar till
            hushållen. Kompensationen i sjukförsäkringen skall t.ex. sänkas
            till 75 %. Vad säger då alla kroniker och andra som är sjuka och
            behöver medicin? Det är en politik som går ut över sjuka och fattiga
            människor.
          </note>
          <note>
            Också Kristdemokraterna, Centerpartiet och Folkpartiet avvisar
            ändringen av högkostnadsskyddet utan att finansiera det. De föreslår
            långsiktiga lösningar, och många av dessa är bra - det vill jag
            understryka.
          </note>
          <note>
            Man skall se över referensprissystem, förskrivningsrätt utan
            rabattering av vissa läkemedel och bättre ordinationsrutiner.
            Noggrannare kontroll av olika läkemedel föreskrivs. Man föreslår
            i vissa fall förhandlingsrätt för landstingen. Man pekar på behovet
            av information till läkare m.m.
          </note>
          <note>
            Jag har nu blandat de tre partiernas förslag. Också jag tror
            att man måste vidta vissa av de här åtgärderna. Det är nödvändigt
            med en översyn av läkemedelskostnaderna, och det är på gång. Det
            gäller långsiktiga lösningar. Förändringen av högkostnadsskyddet
            nu kommer inte ensamt att kunna räcka till vid fördelningen av
            framtida resurser till läkemedel och sjukvård. Den här översynen
            krävs, och den är på gång.
          </note>
          <note>
            Långsiktigt finns det alltså inte så stora motsättningar, men
            kortsiktigt ger detta inte budgeteffekt i år eller år 2000. Det
            är intressant att man säger nej och pekar på långsiktiga lösningar.
            Det handlar om partier som har lägre utgiftstak än de som Vänsterpartiet,
          </note>
          <note>
            Miljöpartiet och Socialdemokraterna står för. Det finns dock
            ett undantag, nämligen Centerpartiet.
          </note>
          <note>
            Det här är en politik som man skulle kunna beteckna som populism.
            Man avvisar förslaget och har inte någon finansiering av alternativen.
            Jag tycker visserligen att avvisandet av förändringen av högkostnadsskyddet
            är sympatiskt, men det saknar all realism när man inte samtidigt
            kan presentera en alternativ finansiering.
          </note>
          <note>
            Jag vill kommentera en av de reservationer som finns vid det
            här betänkandet, nämligen reservation nr
          </note>
          <note>
            6, som går ut på att man skall utreda ett gemensamt högkostnadsskydd
            för tandvård, sjukvård och läkemedelskostnader.
          </note>
          <note>
            Vänsterpartiet har så sent som för två veckor sedan haft en liknande
            reservation som riksdagen har avvisat. Vi tror att man måste återkomma
            till den här frågan. Nu kommer det en översyn som enligt socialministern
            kommer att titta lite vidare än bara till högkostnadsskyddet för
            läkemedel. Vänsterpartiet har valt att inte stå bakom reservation
            nr 6, men vi tycker att det ligger väldigt mycket i det, och därför
            kommer vi att avstå i omröstningen. Vi tror att man måste återkomma
            med en mer samlad översyn.
          </note>
          <note>
            Herr talman! Andra har redan yrkat bifall till utskottets hemställan
            i betänkandet. Jag har inget annat yrkande.
          </note>
          <note type="speaker">
            Anf. 56 KERSTIN HEINEMANN (fp) replik:
          </note>
          <note>
            Herr talman! I mitt inledningsanförande ställde jag en fråga
            till Vänsterpartiet. Det skulle vara bra om jag kunde få ett svar
            av Ingrid Burman. Det är tydligen Vänsterpartiet som har fått
            igenom förslaget om kompensation till pensionärerna. Jag måste
            fråga: Hur tänkte ni när ni föreslog detta? Följderna av de höjda
            bidragen blir också höjda avgifter ute i kommunerna.
          </note>
          <note>
            Allt detta räknas in när det gäller förbehållsbeloppet.
          </note>
          <note>
            Egentligen blir det knappast något tillskott, åtminstone inte
            för de pensionärer som har stora kostnader för läkemedel.
          </note>
          <note>
            Dessutom finns det grupper som kanske ligger ännu sämre till
            och som jag talade om. Det gäller de kvinnor som kommer precis
            över gränsen så att de inte får detta tillägg. De ligger väldigt
            illa till, och de får de extra kostnaderna. De kvinnorna är i
            dag oroliga för om de skall kunna lösa ut sina mediciner. Här
            handlar det om väldigt små marginaler. Det kan vara fråga om 20-25
            kr som gör att de drabbas av dessa stora ökningar. Hur tänkte
            ni? Varför lade ni inte fram något förslag om att även de kroniskt
            sjuka, som vi vet har stora läkemedelskostnader, skulle kompenseras?
          </note>
          <note type="speaker">
            Anf. 57 INGRID BURMAN (v) replik:
          </note>
          <note>
            Herr talman! För det första är det tre partier som står bakom
            återlägget för pensionärer. Tanken bakom detta var, precis som
            jag redovisade i mitt anförande, att vi ville säkra att de allra
            sämst ställda grupperna, som vi också vet är högkonsumenter av
            läkemedel, dvs. pensionärer i olika kategorier, inte skulle drabbas
            av höjningen av högkostnadsskyddet. Det var tanken.
          </note>
          <note>
            Sedan pekar Kerstin Heinemann på att kommunerna har rätt att
            sätta taxor. Detta är i sig någonting som jag tror att både Kerstin
            Heinemann och jag värnar, dvs. den kommunala självbestämmanderätten
            över taxor. Vi som står för den statliga politiken kan höja försörjningsnivåer,
            och vi kan höja pensioner.
          </note>
          <note>
            Sedan kommer alltid kommunerna och sätter taxor.
          </note>
          <note>
            Då gäller det att vi har politiker som tar ansvar så att man
            inte höjer taxorna när vi kompenserar för t.ex.
          </note>
          <note>
            ändringen i högkostnadsskyddet.
          </note>
          <note>
            Från Vänsterpartiets sida har vi talat med våra kommunpolitiker
            om att avsikten med denna kompensation är att ersätta för höjningen
            i högkostnadsskyddet för läkemedel. Jag hoppas att Kerstin Heinemann
            talar med sina kommunpolitiker, så får vi hoppas att det inte
            får genomslag när det gäller kommunernas rätt och möjlighet att
            sätta taxor. Det vore att gå för långt att ta ifrån kommunerna
            möjligheten att själva bestämma avgifterna.
          </note>
          <note type="speaker">
            Anf. 58 KERSTIN HEINEMANN (fp) replik:
          </note>
          <note>
            Herr talman! Det var ett mycket klargörande svar.
          </note>
          <note>
            Det är alltså en förhoppning om att dessa pensionärer blir kompenserade
            för de höga kostnaderna. Ni skall tala med era partikamrater ute
            i kommunerna, och
          </note>
          <note>
            Ingrid Burman ber mig att tala med mina kamrater i kommunerna.
          </note>
          <note>
            Är inte det att lura en väldigt stor grupp pensionärer att tro
            att de får kompensation för höjda läkemedelskostnader? Det är
            naturligtvis beroende av självstyret. Men nu har ni lurat en stor
            grupp pensionärer att de skall få kompensation för ökade läkemedelskostnader.
            Jag tycker inte att det är riktigt snyggt.
          </note>
          <note type="speaker">
            Anf. 59 INGRID BURMAN (v) replik:
          </note>
          <note>
            Herr talman! Det är ingen som har lurat några pensionärer. Pensionstillskotten
            höjs. Jag har en fråga till Kerstin Heinemann. Jag vet att Kerstin
            Heinemann inte har någon replikrätt, men hon kan väl svara på
            den efteråt till mig.
          </note>
          <note>
            Är Kerstin Heinemann beredd att ta ifrån kommunerna rätten att
            själva bestämma sina avgifter? Eller innebär det, Kerstin Heinemann,
            om vi låter dem ha kvar den, att vi inte skall höja några ersättningar
            från staten i försörjningssystem i fortsättningen, att vi inte
            skall försöka att se till att pensionärerna har en drägliga inkomst
            och att deras pensioner höjs? Vill Kerstin Heinemann ta ifrån
            kommunerna denna beslutanderätt?
          </note>
          <note>
            Jag är helt övertygad om att kommunerna kommer att ta ansvar
            för att pensionärerna får behålla pensionstillskottet för att
            kunna möta höjningen i högkostnadsskyddet. Sedan vet Kerstin Heinemann
            precis som jag att det finns en utredning på gång som skall ta
            ett samlat grepp över just pensionärernas villkor när det gäller
            de kommunala taxorna.
          </note>
          <note>
            Jag tror att Kerstin Heinemann precis som jag kommer att vara
            väldigt drivande för att se till att vi hittar normer och regler
            som gör att pensionärerna har kvar pengar både för att leva på
            och ha en bra livskvalitet och för att kunna utnyttja kommunens
            omsorg och tjänster.
          </note>
          <note type="speaker">
            Anf. 60 CHATRINE PÅLSSON (kd) replik:
          </note>
          <note>
            Herr talman! Först vill jag till socialutskottets ordförande
            Ingrid Burman säga att mediciner är en viktig del av sjukvården.
            Det är inte fråga om mediciner och sjukvård. Väldigt mycket på
            våra sjukhus och i vår sjukvård handlar om mediciner. Det är väldigt
            viktigt att socialutskottets ordförande klarlägger det ut till
            landet så att det inte blir något missförstånd.
          </note>
          <note>
            Jag vet också att mediciner kan vara av livsavgörande betydelse
            för människor som är sjuka. Jag vet att mediciner kan vara oerhört
            viktiga i lindrande syfte. Det angeläget för mig att få säga det.
            Det handlar om människor av kött och blod, människor som har smärta
            och människor som behöver hjälp.
          </note>
          <note>
            Det kristdemokratiska förslaget om att säga nej till höjningen
            är finansierat i vår budgetmotion. Det är alltså inte ofinansierat,
            utan det är finansierat. Vi har som alla andra partier lagt fram
            ett budgetförslag där vi mycket kraftfullt har prioriterat för
            att vi skall kunna ha pengar att genomföra de förslag som vi tycker
            är viktigast. Jag vill gärna säga det.
          </note>
          <note>
            Sedan vill jag ställa en fråga. Många av de människor som drabbas
            hårt av detta är människor som finns i kommunala boendeformer.
            Där har de sitt förmånsbelopp som skall räcka till hygienartiklar,
            mediciner, sjukresor, fotvård osv. Vad säger Ingrid
          </note>
          <note>
            Burman till dem i den här situationen? Jag förstår att
          </note>
          <note>
            Ingrid Burman är lite trängd när det gäller pensionstillskottet.
            Jag har förståelse för det. Det skulle jag också ha varit i samma
            situation.
          </note>
          <note type="speaker">
            Anf. 61 INGRID BURMAN (v) replik:
          </note>
          <note>
            Herr talman! Har jag uttryckt mig otydligt skall jag genast rätta
            mig. Mediciner är en viktig del av sjukvården. Det är också därför
            som ansvaret för kostnaderna skall överföras till sjukvårdshuvudmännen
            landstingen. Så är det.
          </note>
          <note>
            Jag är mycket nyfiken på finansieringen av Kristdemokraternas
            avvisande av ändringen av högkostnadsskyddet. Vad jag hittar i
            Kristdemokraternas motion är samma långsiktiga lösningar och förhoppningar
            om att de åtgärder, som jag tror att vi är eniga om skall vidtas
            långsiktigt, skall ge besparingseffekter. Men hur de skall kunna
            falla ut under 1999, eller fr.o.m. den 1 juni, och även ha den
            effekt som Kristdemokraterna tror under år 2000 kan inte jag se.
          </note>
          <note>
            Vad jag däremot ser i Kristdemokraternas budget är att man räknar
            ganska friskt med s.k. dynamiska effekter. Jag kan se att man
            sparar friskt inom vårt utgiftsområde, nr 9. Jag kan också se
            att man vill införa ytterligare en karensdag när det gäller sjukförsäkringen.
            Jag kan dessutom se en rad åtgärder som drabbar människor med
            låga inkomster och människor som är sjuka.
          </note>
          <note>
            När det gäller förbehållsbeloppet vet Chatrine
          </note>
          <note>
            Pålsson att detta är föremål för en översyn. Det är bra.
          </note>
          <note>
            Chatrine Pålsson vet också att förbehållsbeloppet i dag är för
            lågt i många kommuner, och det måste alltså till andra åtgärder
            för att rätta till det. Det kommer vi inte att kunna rätta till
            inom ramen för högkostnadsskyddet.
          </note>
          <note type="speaker">
            Anf. 62 CHATRINE PÅLSSON (kd) replik:
          </note>
          <note>
            Herr talman! Jag vill bara säga några saker om vårt budgetalternativ.
            Först och främst lämnar vi mer pengar till kommuner och landsting,
            nämligen 1,7
          </note>
          <note>
            miljarder. Men vi accepterar inte maxtaxan på dagis.
          </note>
          <note>
            Det är en viktig punkt. När man lägger in pengar till kommuner
            och landsting i den potten har man ändå förslaget om maxtaxa på
            dagis, med pengar anvisade till den verksamheten. I den här debatten
            säger man att det skall anställas sjukvårdspersonal för att det
            skall bli fler händer i vården, men jag upplever att man i stället
            tar pengarna från dem som är svårast sjuka för att få igenom maxtaxan.
            Det är inte förenligt med god etik och moral när det gäller de
            människor som är i störst behov av sjukvård och omsorg.
          </note>
          <note>
            Jag vill fråga Ingrid Burman om det är Vänsterpartiets åsikt
            att det är etiskt försvarbart.
          </note>
          <note type="speaker">
            Anf. 63 INGRID BURMAN (v) replik:
          </note>
          <note>
            Herr talman! När man gör en budget gäller det att inte ställa
            grupper mot varandra, utan att klara helheten. Vår ambition är
            att vi skall klara en god sjukvård, inklusive läkemedel. Därför
            kommer en översyn, där det gäller att hitta de långsiktiga strukturerna.
            Därför innehåller också den budget som Socialdemokraterna,
          </note>
          <note>
            Miljöpartiet och Vänsterpartiet står bakom mer pengar till kommuner
            och landsting.
          </note>
          <note>
            Budgeten innehåller också förslag som gynnar barnfamiljer. Jag
            tycker att det är bra. Några av de förslagen är att höja barnbidragen
            och att införa lägre taxor i barnomsorgen. Det finns väldigt många
            barnfamiljer som i dag lever nära och under fattigdomsstrecket.
            Det införs också rätt till allmän barnomsorg.
          </note>
          <note>
            Det är bra ur barnets perspektiv, tycker vi.
          </note>
          <note>
            Det finns en helhet i vår budget. Vi väljer inte att ställa grupper
            mot varandra, utan vi väljer att försöka lyfta många grupper,
            inklusive barnfamiljer.
          </note>
          <note type="speaker">
            Anf. 64 LEIF CARLSON (m) replik:
          </note>
          <note>
            Herr talman! Jag tror att Ingrid Burman och jag måste klara ut
            vissa saker. Ingrid Burman talar mycket varmt om ett generellt
            system, som gör att man kan se alla effekter av läkemedel. I nästa
            andetag säger hon att ansvaret därför skall vara hos landstingen.
          </note>
          <note>
            Men det är ju det som inte är möjligt. Landstingen ser inte detta.
            Landstingen ser åtgärder som operationer, vårddagar osv., och
            där kan man lägga ansvaret. Men de har inte finansieringsbroar
            till sjukförsäkring, till förtidspensionering eller till produktion,
            och de kan inte se vilka effekterna blir. Därför blir detta ett
            suboptimerat system. Vi kan inte klara det i dagens landstingssystem.
            Därför får vi det som jag talade om förut, nämligen den hälsoekonomiska
            paradoxen.
          </note>
          <note>
            Egentligen ger läkemedlen ett ökat välstånd, medan landstingen
            bara ser ett budgetproblem i det hela.
          </note>
          <note>
            Dessutom ger det en ojämlik effekt i landet om landstingen har
            ansvaret. En del landsting, som Östergötland, har gott om pengar
            och kan lägga ut rätt bra budgetar för sjukvården på kliniker.
            Andra har ont om pengar och kommer att lägga ut mindre. Folk kommer
            alltså att få medicin efter hur landstingen har lyckats sköta
            sin ekonomi och inte efter hur sjuka de är. Man kommer att använda
            läkemedelsnotan som ett dragspel för att hålla landstingets och
            klinikernas budget. Det är inte rimligt att ha det på det sättet.
            Det betyder kanske att en reumatiker i slutet på året får nöja
            sig med magnecyl och i början på året får en ny, modern medicin.
          </note>
          <note>
            Det är alltså ett orimligt system som Ingrid Burman förespråkar.
            Man måste ha en mycket vidare bild av läkemedelskostnadernas effekter
            på samhällsekonomin för att det skall fungera.
          </note>
          <note>
            Jag vill också ge en sakupplysning. Man skall inte hämta ut läkemedel
            varje månad med vårt system, utan det är uppbyggt så att man normalt
            sett hämtar medicin tre fyra gånger per år. Genomsnittet för den
            svenske receptinnehavaren är tre gånger per år. Det rör sig i
            vårt system om en hundralapp om året.
          </note>
          <note>
            Vad sedan gäller frågan om finansieringen och att vi inte hinner
            klara den nu, såg vi de här problemen länge. Vi har lagt förslaget
            i ett par år, därför att vi såg att systemet gick i väggen. Vi
            ville i stället ha en förändring för att kunna bygga upp ett system
            som klarar ekonomin och få med även dem som inte bidrar till det
            nu. Det är inte vårt fel att ni har röstat emot oss och för ett
            system som har försatt er i en paniksituation.
          </note>
          <note type="speaker">
            Anf. 65 INGRID BURMAN (v) replik:
          </note>
          <note>
            Herr talman! Först skall jag be att få tacka Leif
          </note>
          <note>
            Carlson för svaret när det gäller införandet av den individuella
            försäkringen. Vad jag hör är att Leif
          </note>
          <note>
            Carlson säger att ni inte kommer att klara finansieringen från
            den 1 juni. Då har ni moderater ett finansieringsproblem, särskilt
            med tanke på att era utgiftstak ligger mycket lägre. Hur ni skall
            få det här att gå ihop vet inte jag, men det vet förhoppningsvis
            Leif
          </note>
          <note>
            Carlson.
          </note>
          <note>
            Leif Carlson pekade på att man inte skall hämta ut medicin en
            gång i månaden och att jag hade räknat för högt på er försäkringslösning.
            Men faktum är att
          </note>
          <note>
            Leif Carlson i de flesta debatter också pekar på att det skall
            skrivas ut mindre doser och ordineras ett mindre antal tabletter
            eftersom det är så mycket som kastas bort. Det finns en dubbelhet
            i det här. Moderaterna och Leif Carlson pekar ju ofta på att det
            är bättre att skriva ut ett mindre antal tabletter. Det innebär
            i så fall att patienterna behöver lösa ut recepten ofta. Det var
            mot den bakgrunden som jag tittade på ert försäkringssystem.
          </note>
          <note>
            När det gäller överföringen av ansvaret för läkemedelskostnaderna
            till landstingen är jag den första att tillstå att det kan ligga
            någonting i det som Leif
          </note>
          <note>
            Carlson säger. Det är därför som det är så angeläget med den
            översyn som nu görs. Det är därför som det är så angeläget med
            de förhandlingar som skall föras med landstingen under nästa år
            när det gäller hur man ser på det här och vilka ramar man skall
            verka inom.
          </note>
          <note>
            Den diskussionen måste vi ta på allvar.
          </note>
          <note type="speaker">
            Anf. 66 LEIF CARLSON (m) replik:
          </note>
          <note>
            Herr talman! När det gäller mindre förpackningar läkemedel är
            det alldeles riktigt, som Ingrid Burman säger, att man skriver
            ut mindre engångsförpackningar. Man skriver inte ut en burk på
            20 tabletter om det räcker med 14. Det är det man måste komma
            åt. Det vore orimligt att låta en diabetiker eller en hypertoniker
            gå och hämta ut medicin på apoteket varje månad.
          </note>
          <note>
            Så fungerar inte systemet. Därför har vi alltså ett tremånaderssystem
            i det här fallet.
          </note>
          <note>
            Det är ni som har finansieringsproblem. Vi har i flera år lagt
            fram föreslag om hur man skall göra. Vi säger fortfarande att
            det måste bli en lösning på sikt.
          </note>
          <note>
            Jag är fullständigt medveten om att det här inte kan sättas i
            sjön inom några veckor utan att det behövs några månader för att
            göra det. Men den långsiktiga effekten är alldeles tillräcklig
            för att vi skall nå det resultat vi vill.
          </note>
          <note>
            Ni har hamnat i ett akut problem, och det beror inte på oss utan
            på att ni har sagt nej till det här förslaget.
          </note>
          <note>
            Jag undrar fortfarande: Vad vill Ingrid Burman säga till de tiotusentals
            personer som har skrivit på de
          </note>
          <note>
            3 263 listor som socialutskottet har fått, som talar om hur illa
            det slår mot dem och hur svårt de kommer att ha att lösa ut sina
            läkemedel? Vad betyder det i ökade sjukvårdskostnader att dessa
            människor kanske inte har råd att lösa ut sin medicin, utan i
            stället får två tre extra läkarbesök eller inläggningar? Hur håller
            man då ett kostnadstak?
          </note>
          <note type="speaker">
            Anf. 67 INGRID BURMAN (v) replik:
          </note>
          <note>
            Herr talman! Det är intressant att oppositionen inte har finansieringsproblem.
            Hur skall vi då kunna ta oppositionspolitiken på allvar? Man har
            alltså inte ansvar för att lägga alternativa budgetar som är fullt
            finansierade, utan man kan nöja sig med att bara säga nej. Man
            behöver inte heller ta ansvar för de utgiftstak som jag vet att
            moderaterna kraftfullt står bakom.
          </note>
          <note>
            Om vi skall ta oppositionen på allvar, och om vi skall ta argumenten
            på allvar, är det klart att det måste finnas fullt finansierade
            förslag - annars vet jag inte hur den politiska debatten skall
            föras i framtiden.
          </note>
          <note>
            När det gäller alla de människor som är allvarligt bekymrade
            för höjningen av högkostnadsskyddet vill jag säga att jag har
            stor respekt för deras oro. Vi har försökt hitta vägar att kompensera
            de allra sämst ställda och dem som har hög konsumtion. Det gäller
            grupper av pensionärer. Vi har också sett till att det finns möjlighet
            att betala medicinen på avbetalning.
          </note>
          <note>
            Ingen människa skall behöva lägga ut mer än 150 kr i månaden
            för att få tillgång till sin medicin.
          </note>
          <note>
            Det innebär en ökning på 42 kr per månad för individer. Jag vet
            att det är väldigt mycket för väldigt många människor i detta
            land. Precis som socialministern sade - det vill jag ställa mig
            bakom - måste man hitta vägar för att se till att människor med
            mycket svag ekonomi får det bättre.
          </note>
          <note>
            Högkostnadsskyddet är inte det första redskapet, men det finns
            ett behov av att se till att en utgiftsökning på 42 kr i månaden
            inte spräcker människors hushållsekonomi. Vi måste hitta system
            som gör att de får det bättre. Det behovet finns, och det är reellt.
          </note>
          <note type="speaker">
            Anf. 68 KENNETH JOHANSSON (c) replik:
          </note>
          <note>
            Herr talman! I min inledning frågade jag hur
          </note>
          <note>
            Vänsterpartiet kan ställa sig bakom förslaget. Det har kommenterats
            av utskottets ordförande. Man har skyllt på utgiftstaket och på
            att alternativen är sämre.
          </note>
          <note>
            I andra sammanhang har det också handlat om att man inte vill
            spräcka samarbetet med regeringen.
          </note>
          <note>
            Det har varit, tycker jag, mycket av försvarstal från utskottets
            ordförande. Det har varit många angrepp på oppositionen, men det
            har sagts väldigt lite om vad Vänsterpartiet självt vill göra
            och om vilka framtida idéer man har för att komma till rätta med
            de problem som de ökade läkemedelskostnaderna för med sig.
          </note>
          <note>
            Jag skulle vilja fråga mera konkret om detta. Man hänvisar nu
            till översyn och annat. Vad vill Vänsterpartiet göra mer konkret
            på läkemedelssidan, utöver detta, för att komma till rätta med
            dessa problem?
          </note>
          <note>
            Jag skulle också vilja fråga om det är så, vilket jag befarar,
            att Vänsterpartiet är helt låst när det gäller avregleringen av
            apoteksmonopolet.
          </note>
          <note type="speaker">
            Anf. 69 INGRID BURMAN (v) replik:
          </note>
          <note>
            Herr talman! När det gäller höjningen av högkostnadsskyddet och
            att vi inte vill spräcka ett samarbete har jag en kommentar. Vi
            vill samarbeta med de partier som värnar de generella systemen
            och som ser till att de är hållbara för framtiden och fullt finansierade,
            så att människor kan känna trygghet. Vi har sett till helheten
            i politiken. Då har vi funnit att de lämpligaste samarbetspartnerna
            för Vänsterpartiet just nu är
          </note>
          <note>
            Socialdemokraterna och Miljöpartiet. Där finns det en gemensam
            vilja att värna generella hållbara system som också omfattar svaga
            grupper och verkar långsiktigt och som skall vara fullt ut finansierade.
            Det är mot bakgrund av den helheten som man skall se detta samarbete
            och budgeten i alla dess delar, inklusive högkostnadsskyddet.
          </note>
          <note>
            Jag tror att Kenneth Johansson har lyssnat dåligt.
          </note>
          <note>
            Jag tycker att jag har redovisat ganska väl vad Vänsterpartiet
            vill långsiktigt. Vi vill politiskt jobba för att hitta ett system
            som garanterar alla människor läkemedel till en rimlig kostnad.
            Vi har sagt att man då måste jobba med en rad instrument. De instrumenten
            finns inbegripna i den översyn som nu är på gång.
          </note>
          <note>
            Om vi skall kunna klara framtiden och erbjuda människor nya effektiva
            läkemedel måste vi också ha en helhetssyn på området. Själv är
            jag inte främmande för att man också skall titta över sambandet
            sjukförsäkring-läkemedelskostnader. Det tror jag är en uppgift
            för framtiden.
          </note>
          <note type="speaker">
            Anf. 70 KENNETH JOHANSSON (c) replik:
          </note>
          <note>
            Herr talman! Det var väldigt lite av konkreta förslag. Beskrivningen
            är allmänt hållen: vi skall ha en hyfsat bra ekonomisk situation,
            osv. Men det är de konkreta förslagen som jag efterfrågar. Det
            har jag saknat, och jag saknar det även efter det senaste svaret
            från Vänsterpartiets sida. Det tycker jag är synd.
          </note>
          <note>
            Jag fick, såvitt jag kunde höra, heller inget svar när det gäller
            avregleringen av apoteksmonopolet.
          </note>
          <note>
            För vår del beklagar vi att det finns en låsning i den frågan.
            Vi tycker att det vore bättre att leta strukturella viktiga grepp
            inom detta område som möjliggör besparingar och som gör att vi
            kan pressa priser och öka tillgänglighet och service, i stället
            för att lägga bördan på dem som redan har det svårt.
          </note>
          <note type="speaker">
            Anf. 71 INGRID BURMAN (v) replik:
          </note>
          <note>
            Herr talman! Vänsterpartiet har uppfattningen att
          </note>
          <note>
            Apoteksbolaget skall vara kvar. Jag är förvånad över att Centerpartiet
            har en annan uppfattning. Jag har väldigt svårt att se hur man
            skall hitta lösningar i glesbygd - i Pajala eller Boliden, där
            jag själv har mina rötter - om vi privatiserar den delen. Hur
            skulle man kunna få en fullskalig service vad gäller läkemedel
            på de små orterna, där det bor i storleksordningen
          </note>
          <note>
            400-500 människor? Det finns ett regionalpolitiskt perspektiv
            i detta som Centerpartiet bortser ifrån.
          </note>
          <note>
            Jag tror inte att det skulle vara några problem att hitta fullskaliga
            lösningar för storstäderna. Om vi börjar tillämpa den principen
            måste ett statligt bolag ta ansvar för verksamheten på de platser
            där det inte finns någon s.k. marknad, medan de lukrativa delarna
            av verksamheten i storstäderna skulle kunna privatiseras.
          </note>
          <note>
            Vi tror alltså att servicen i landet som helhet blir bättre om
            vi behåller ett apoteksbolag.
          </note>
          <note>
            Sedan tror jag att det är viktigt att man alltid har tillgång
            till välutbildad personal som kan råda patienter eller kunder
            när de kommer in. Apoteksbolaget har en mycket kvalificerad personal.
            Detta är en kunskapskälla som vi skall värna och behålla.
          </note>
          <note type="speaker">
            Anf. 72 THOMAS JULIN (mp):
          </note>
          <note>
            Herr talman! Jag vill gärna se en utredning som tydliggör kostnadsutvecklingen
            när det gäller läkemedel och som ger en riktig bild av kostnaderna.
            Jag tycker att det är bra om det kommer fram material, så att
            vi kan väga kostnaderna för läkemedlen mot de besparingar som
            samhället gör genom nya effektiva läkemedel. I den vågskålen skall
            man också lägga den nytta dessa läkemedel gör för samhället och
            de besparingar som görs.
          </note>
          <note>
            Jag tycker att det är märkligt att man i dag bara tittar på kostnaderna
            och helt glömmer bort nyttan och de besparingar som de nya läkemedlen
            bidrar till.
          </note>
          <note>
            Med andra ord saknas det ett viktigt underlag för den föreslagna
            förändringen.
          </note>
          <note>
            Herr talman! Redan under förhandlingarna mellan s, v och mp var
            jag starkt kritisk till en höjning av högkostnadsskyddet. Jag
            kunde inte då, och kan inte nu, förstå varför kroniskt sjuka och
            funktionshindrade människor skall tvingas ta ansvaret för de ökade
            läkemedelskostnaderna. Det är kostnader som de långt ifrån bär
            ansvaret för.
          </note>
          <note>
            Skall inte vi alla ta ett delat solidariskt ekonomiskt ansvar,
            så att alla kan få medicin till ett rimligt pris? Många av dem
            som nu får ökade kostnader måste ha sina mediciner för att överleva
            eller för att få ett drägligt liv. För mig är det obegripligt
            att ett sådant här förslag kommer nu när alla talar om att ekonomin
            i landet har förbättrats och att det snart finns utrymme för skattesänkningar.
            Jag förstår de funktionshindrade som uttalar att det här förslaget
            känns som ett hån mot dem och att tilltron för politiker har skadats.
            Att vi som fattar beslut i dessa frågor själva har fria läkemedel
            förbättrar inte situationen när det gäller höjningen av högkostnadsskyddet.
          </note>
          <note>
            Herr talman! Många av dem som drabbas av det höjda högkostnadsskyddet
            har, som tidigare har nämnts, också dryga kostnader för annat,
            t.ex. sjukvård, färdtjänst och hemtjänst. Många har en ekonomiskt
            svår situation. I vissa hushåll har båda parter kostnader för
            läkemedel och handikapp. Det är t.ex.
          </note>
          <note>
            inte ovanligt att funktionshindrade har en extra månadskostnad
            för sitt handikapp på mer än 2 000 kr, som tidigare har sagts.
          </note>
          <note>
            Nu är det inte bara de som köper läkemedel som drabbas av den
            här höjningen. De ca 20 000 stomiopererade som för två år sedan
            hade fria hjälpmedel tillämpar i dag högkostnadsskyddet. De kommer
            under resten av sina liv att få dras med en stadig månadskostnad.
          </note>
          <note>
            I stället för att försvåra för dem som har en ekonomiskt besvärlig
            situation borde man koncentrera sig på att försöka komma till
            rätta med det som orsaker onödiga läkemedelskostnader, t.ex. läkemedelsmissbruk
            och läkemedelsberoende. Vi måste också se till att man kortar
            väntetiderna i vården, så att sjuka människor slipper medicinera
            under en längre tid än nödvändigt i väntan på vård och rehabilitering.
            Det är också viktigt att det görs en översyn av hur läkemedel
            skrivs ut. Givetvis bör vi också få en debatt om hur de s.k. komfortläkemedlen
            skall hanteras. Framför allt måste vi skapa ett samhälle där behovet
            av läkemedel blir mindre.
          </note>
          <note>
            Ett annat problem i den här propositionen är att gränsen för
            en reducering av läkemedelskostnaderna höjs från 400 kr till 900
            kr. Detta har också nämnts tidigare. Redan i dag vet vi att det
            finns de som avstår från läkemedel på grund av att de anser att
            de inte har råd. Om människor nu får en kostnad på 900 kr -
          </note>
          <note>
            ibland kan en pillerburk kosta så mycket - finns det en uppenbar
            risk att de tänker att de kanske blir bra ändå och avstår från
            medicinen. Jag tycker att det vore olyckligt. Vi vet att redan
            i dag upptas ca 15 %
          </note>
          <note>
            av vårdplatserna av patienter som felmedicineras. Det handlar
            om dem som har tagit för mycket, för lite eller som har avstått
            från att ta medicin.
          </note>
          <note>
            Nya mediciner är på väg, bl.a. när det gäller reumatiska sjukdomar
            och MS. Det är läkemedel som vi har väntat i årtionden på; människor
            har verkligen längtat efter att de skall komma. Därför tycker
            jag att det är märkligt om vi bara har en debatt om att det är
            så dyrt och kostar så mycket. Vi måste se till det solidariska
            och till den nytta som medicinen gör. Det är det viktiga, och
            det skall också vägas in. Man får inte glömma att skaffa sig en
            total bild över den nytta och de besparingar som den medför.
          </note>
          <note>
            Herr talman! Jag kan inte ställa mig bakom hemställan i det här
            betänkandet. Jag kommer därför att trycka på den gula knappen.
          </note>
          <note>
            Avslutningsvis yrkar jag bifall till reservation nr 6, Översyn
            av högkostnadsskyddet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 § anf. 142.)
          </note>
          <note>
            5 § En stärkt kommunal revision
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU30
          </note>
          <note>
            En stärkt kommunal revision (prop. 1998/99:66)
          </note>
          <note type="speaker">
            Anf. 73 JERRY MARTINGER (m):
          </note>
          <note>
            Herr talman! Effektiviteten och kompetensen i det kommunala revisionsarbetet
            måste öka. Detta är viktigt inte minst mot bakgrund av det missbruk
            som avslöjats under de senaste åren beträffande bl.a.
          </note>
          <note>
            kommunpolitikers och kommunaltjänstemäns sätt att representera
            och företa tjänsteresor. Det har också visat sig att vissa kommuner,
            utan att det inträffat något brottsligt, varit direkt misskötta
            i ekonomiskt hänseende. Man har i många fall kunnat ifrågasätta
            huruvida revisorerna verkligen skött sina uppgifter på ett godtagbart
            sätt.
          </note>
          <note>
            Det betänkande som vi nu skall behandla innehåller en rad förslag
            som är avsedda att förbättra den kommunala revisionen. Förslagen
            grundar sig dels på regeringens proposition 1998/99:66, dels på
            en rad riksdagsmotioner. Vi moderater ställer oss i flera avseenden
            bakom förslagen i propositionen och ingår därigenom i utskottsmajoriteten,
            varför jag här skall begränsa mig till att tala om de ämnen där
            vi har en avvikande mening.
          </note>
          <note>
            Även om man i betänkandet föreslår flera lagändringar är det
            ändå väsentligt att man har klart för sig att en bättre situation
            inte kan uppnås enbart genom att man gör ändringar i lagen. Det
            måste också skapas en större medvetenhet ute i kommunerna, hos
            såväl kommunala politiker och tjänstemän som medborgare, om hur
            viktigt det är med en väl inriktad och genomförd revision och
            att en sådan på sikt faktiskt också bidrar till lägre kostnader,
            högre säkerhet och bättre hushållning i kommunerna. En bra kommunal
            revision betalar sig så att säga i det långa perspektivet.
          </note>
          <note>
            En grundläggande förutsättning för en bra kommunal revision är
            att revisionen är organiserad på ett sådant sätt att den uppfyller
            kravet på oberoende.
          </note>
          <note>
            Endast på det sättet kan den inge respekt och förtroende. Det
            är därvid lika viktigt att kommunrevisionen rent faktiskt är oberoende
            som att kommunmedborgarna också uppfattar den som oberoende och
            trovärdig.
          </note>
          <note>
            Enligt den gängse definitionen av begreppet oberoende för statsrevision
            och revision av aktiebolag m.m. skall revisorn inte vara delaktig
            i beslut eller delaktig i verkställighet med anledning av genomförd
            revision. En oberoende revision innebär definitionsmässigt ett
            krav på funktionellt och organisatoriskt oberoende. Revisionen
            måste följaktligen utgöra en fristående och självständig organisation
            som fritt och på eget ansvar garanteras att välja ut områden eller
            delar av en verksamhet som behöver granskas. Kravet på oberoende
            innebär också frihet från yttre påverkan under pågående granskning
            bl.a. i fråga om val av metoder, data och informationskällor.
            Oberoendet gäller självfallet också de bedömningar och uttalanden
            som revisionen kommer fram till efter genomförd granskning.
          </note>
          <note>
            Mot den här bakgrunden står det klart att den kommunala revision
            som vi har i dag inte uppfyller kriterierna för en oberoende revision.
            Det nuvarande systemet med förtroendevalda revisorer innebär ju
            att kommunpolitiker granskar kommunpolitiker. De förtroendevalda
            revisorerna, som alltså själva är aktiva kommunpolitiker, granskar
            och uttalar sig om verksamheter som de själva har fattat beslut
            om och som de, om de fortsätter som ledamöter av kommunfullmäktige
            eller nämnd, kommer att fatta beslut om även framdeles.
          </note>
          <note>
            Det förhållandet att kommunpolitiker granskar kommunpolitiker
            innebär i sig en icke obetydlig risk för att kommunmedborgarna
            inte uppfattar den kommunala revisionen som oberoende eller tillräckligt
            trovärdig. Och detta riskerar naturligtvis att skada den medborgerliga
            tilltron till hela den kommunala verksamheten. Om medborgarna
            inte har förtroende för politiker och tjänstemän kommer de inte
            heller att känna sig nöjda och trygga med den myndighetsutövning
            och service som kommunerna svarar för.
          </note>
          <note>
            Regeringen föreslår att det i kommunallagen skall införas en
            bestämmelse att de förtroendevalda revisorerna i sin granskning
            skall biträdas av sakkunniga som de själva väljer och anlitar
            i den omfattning de själva bestämmer. Som skäl för sitt förslag
            har regeringen angivit att den kommunala verksamheten är så speciell
            att de som biträder de förtroendevalda revisorerna i kommuner
            och landsting bör vara personer som har praktisk erfarenhet av
            kommunalt arbete i olika avseenden.
          </note>
          <note>
            Enligt den mening som kommer till uttryck i reservation nr 2
            är det emellertid inte möjligt att i ett och samma organ kombinera
            en politisk granskning, som det ju i så fall handlar om, med en
            oberoende revision, även om den förtroendevalda revisionen är
            biträdd av revisionell expertis. Med en växande och alltmer komplex
            kommunal verksamhet har det blivit allt svårare för icke-professionella
            revisorer att fullgöra sin egentliga revisionsuppgift. De kommunala
            förvaltningsutgifterna omfattar i dag inte mindre än
          </note>
          <note>
            20 % av BNP.
          </note>
          <note>
            Det är angeläget, herr talman, att Sveriges kommuner prövar en
            yrkesmässigt oberoende revision som ett komplement till den förtroendevalda
            revisionen, om det nu är önskvärt att denna finns kvar. Den oberoende
            yrkesmässiga revisionen bör inte vara en ren "sifferrevision"
            utan vid sidan av den direkt finansiella delen också utgöra en
            effektivitetsrevision för att granska måluppfyllelsen i den kommunala
            verksamheten. Frågor som skall ställas är bl.a. följande: Lever
            de kommunala nämnderna upp till kommunfullmäktiges mål? Används
            resurserna effektivt?
          </note>
          <note>
            Har nämnderna en tillräcklig kontroll över verksamheten? Ger
            årsredovisningen en korrekt information till beslutsfattare, medborgare
            och medier?
          </note>
          <note>
            En oberoende yrkesmässig revision skulle på sikt också kunna
            bidra till lägre kostnader, högre säkerhet och bättre hushållning
            i kommunerna och i förlängningen till ett större förtroende för
            hela den kommunala verksamheten. Det är mycket tveksamt om allmänhetens
            förtroende för revisionen kommer att öka nämnvärt om det bara
            införs en föreskrift att anlita sakkunnigt biträde vid granskningen.
          </note>
          <note>
            Självklart har det ett värde att det ute i kommunerna finns en
            demokratiskt förankrad revision med personer som har god kännedom
            om den kommunala verksamheten. Men jag tycker nog att såväl regeringen
            som utskottsmajoriteten överbetonar den kommunala verksamhetens
            särart. Det är inte lätt att se några väsentliga skillnader mellan
            de krav som kan ställas på revisionen på den statliga sidan och
            kraven på revisionen i kommunerna. Det handlar ju i båda fallen
            om att bokföring och verksamhet skall granskas utifrån dels aspekten
            att internkontrollen är tillräcklig och att inte felaktigheter
            föreligger, dels aspekten att verksamheten bedrivs på ett ändamålsenligt
            och ekonomiskt tillfredsställande sätt.
          </note>
          <note>
            Det finns många argument som talar för en helt oberoende revision
            i kommuner och landsting. Inom ramen för den kommunala självstyrelsen
            bör det därför införas en möjlighet för kommuner och landsting
            att välja en ordning med enbart professionell revision. Ett förslag
            om att införa en sådan möjlighet i kommunallagen bör föregås av
            en försöksverksamhet med några kommuner som önskar pröva en sådan
            modell.
          </note>
          <note>
            För att understryka revisorernas opartiskhet och självständiga
            ställning i det nuvarande systemet bör ordföranden i revisionen
            normalt utses efter nominering av minoriteten i kommunfullmäktige.
            Trots att en sådan ordning faktiskt enhälligt förordades av Kommunrevisionsutredningen
            har regeringen i sin proposition avstått från att lägga fram ett
            sådant förslag.
          </note>
          <note>
            Men som framgår av reservation nr 4 anser flera partier i utskottet
            att det är angeläget att ett uttalande görs i den riktningen.
          </note>
          <note>
            Herr talman! På grund av vissa olyckliga omständigheter är begreppet
            lekmannarevisor i dag inskrivet i aktiebolagslagen. Detta begrepp
            används för att beteckna en person utan formell kompetens som
            kan utses för att utföra en allmän granskning av ett bolag.
          </note>
          <note>
            Det som avses är den förtroendevalda revisorn.
          </note>
          <note>
            Benämningen lekmannarevisor har fått mycket kritik. Kommunrevisionsutredningen,
            riksdagens lagutskott och regeringen är bara några av dem som
            ansett att uttrycket är olämpligt. Regeringen har sagt att man
            i det fortsatta arbetet med Aktiebolagskommitténs återstående
            betänkande kommer att överväga en annan benämning, men har i sin
            nu aktuella proposition inte föreslagit någon ändring, varför
            man i avvaktan på kommitténs förslag ändå använder den benämning
            som man inte anser vara bra. Problemet är bara att ju längre tiden
            går, desto mer inarbetat blir lekmannauttrycket och desto svårare
            blir det att få till stånd en ändring framöver.
          </note>
          <note>
            I och för sig har uttrycket lekman gamla anor och har rentav
            många gånger varit en benämning på en person som uppbär en ansvarsfull
            befattning på ett område utan att ha detta område som yrke. Som
            exempel kan nämnas lekmannadomare. Men det är en helt annan sak.
            I det avseendet är ju det centrala att folkliga synpunkter skall
            komma in i bilden. När det gäller mera specialiserade sammanhang,
            som här beträffande revisionen, är det ju viktigt att ha omfattande
            fackkunskaper på en mängd olika områden, inte minst i fråga om
            aktiebolagsrätt och ekonomi, och då för uttrycket lekmannarevisor
            i stället tankarna till en person som rentav saknar erforderliga
            kunskaper för sina uppgifter. Benämningen lekmannarevisor kan
            t.o.m. leda till felaktiga slutsatser beträffande vikten av den
            granskning som en sådan revisor utför.
          </note>
          <note>
            Begreppet lekman är faktiskt också direkt oegentligt i samband
            med den typ av uppdrag som det här är fråga om, eftersom det till
            den förtroendevalda revisorsfunktionen också kan väljas personer
            som i sin yrkesutövning är just revisorer.
          </note>
          <note>
            Det är viktigt att slå vakt om begreppet förtroendevald såväl
            i kommunala sammanhang som i t.ex.
          </note>
          <note>
            föreningssammanhang. Förtroendevalda bör även i fortsättningen
            i svensk lag benämnas förtroendevalda och inte lekmän. Riksdagen
            bör därför besluta att ordet lekmannarevisor i aktiebolagslagen
            skall bytas ut mot benämningen förtroendevald revisor. Den uppfattningen
            framförs i reservation nr 8.
          </note>
          <note>
            Herr talman! Det inträffar gång på gång att det uppstår problem
            med anledning av att såväl kommunallagen som aktiebolagslagen
            gäller för kommunal verksamhet. Parallella ändringar måste ständigt
            göras i de båda lagarna för att det inte skall uppstå komplikationer.
            Det regelverk vi har i dag gör också att kommuner och landsting
            gärna ger sig in på affärsmässig verksamhet som inte kan anses
            ligga inom ramen för vad som är en naturlig kommunal uppgift.
          </note>
          <note>
            De kommunala företagen gynnas av sina ägare på ett sätt som snedvrider
            konkurrensen i förhållande till privata företag. Hela den här
            situationen, herr talman, är det nu nödvändigt att se över. Det
            bästa vore naturligtvis om lagar och regler kunde utformas så,
            att förvaltningsformen återigen blir det helt dominerande sättet
            att bedriva kommunal verksamhet. En alternativ lösning är att
            aktiebolagslagen inte skall gälla för kommunala företag, utan
            att en särskild bolagsform för kommunala företag inrättas. De
            här tankegångarna finns refererade i reservation nr 7.
          </note>
          <note>
            Jag yrkar bifall till reservation nr 2.
          </note>
          <note type="speaker">
            Anf. 74 INGVAR SVENSSON (kd):
          </note>
          <note>
            Herr talman! En effektiv internkontroll och revision är utomordentligt
            viktig för den kommunala verksamheten. De senaste årens erfarenheter,
            med de s.k.
          </note>
          <note>
            affärerna i många olika kommuner, understryker vikten av att
            man aldrig tummar på de säkerhetssystem som skall ge allmänheten
            rimliga garantier för att den offentliga verksamheten bedrivs
            enligt demokratiska beslut och utifrån en grundläggande etik och
            moral. Tilltron till revisionen och den kommunala demokratin skapas
            inte enbart genom tekniska lösningar utan i första hand via en
            grundläggande etik och ett ansvarigt ledarskap.
          </note>
          <note>
            Herr talman! Enligt nuvarande bestämmelser i kommunallagen finns
            inga formella hinder mot att rekrytera revisorer bland fullmäktigeledamöterna.
            Det finns både fördelar och nackdelar med att rekrytera revisorer
            bland ledamöterna. Men enligt vår mening överväger nackdelarna.
          </note>
          <note>
            Här vill jag citera ur Förnyelsekommitténs betänkande SOU 1996:169,
            som jag tycker innehåller en del tänkvärda meningar kring dessa
            frågeställningar:
          </note>
          <note>
            "Att revisionen bedrivs av förtroendevalda revisorer under offentlig
            insyn ger den en värdefull särprägel.
          </note>
          <note>
            Samtidigt som själva revisionsuppdraget är oberoende och skall
            utföras självständigt, utkräver fullmäktige revisorernas ansvar.
            Både för den sittande politiska majoriteten och för oppositionen
            ställer uppdraget som revisor därför särskilt höga krav på personlig
            integritet. Snöda partiintressen måste få vika för en autonom
            granskning i allmänhetens tjänst, om inte trovärdigheten skall
            gå förlorad. Revisorernas opartiska ställning och politiska mod
            är av stor betydelse för medborgarnas tilltro till rättssäkerheten
            och demokrati. Allmänt sett måste också de förtroendevalda revisorernas
            status höjas. Att undvika att revisionen partipolitiseras framstår
            i det sammanhanget som angeläget. Ett steg i den riktningen, som
            flera tagit, är att inte rekrytera personer bland fullmäktigeledamöterna
            men gärna personer med goda erfarenheter av kommunal verksamhet."
          </note>
          <note>
            Dessa synpunkter är väl värda att beakta. Vi kristdemokrater
            tycker att de förtroendevalda revisorerna inte skall hämtas bland
            ledamöter i kommunfullmäktige och landstingsfullmäktige. Revisorer
            skall vara personer som i alla lägen kan uppträda självständigt
            och fria från vad kommunalråd, landstingsråd och andra ledande
            företrädare önskar. Detta krav bör inarbetas i lagen. Det kravet
            återfinns också i reservation 1.
          </note>
          <note>
            Herr talman! För att markera att revisorerna är oberoende och
            alltså inte knutna till den politiska majoriteten förordar vi
            en ordning, liksom Jerry Martinger var inne på, som normalt innebär
            att ordföranden i revisionen utses från oppositionen.
          </note>
          <note>
            Herr talman! Moderaterna och Folkpartiet vill ha en försöksverksamhet
            med en oberoende kommunal revision, såvitt jag förstår en alltigenom
            professionell revision. Syftet med en sådan försöksverksamhet
            skulle vara att sedan snabbt gå vidare på den linjen.
          </note>
          <note>
            Vi tycker att det långsiktiga syftet är väl långtgående, men
            vi kan tänka oss en sådan försöksverksamhet för att sedan analysera
            om det kan vara något för framtiden.
          </note>
          <note>
            När det gäller benämningen på de förtroendevalda revisorerna
            tycker vi också att det är rimligt att man sorterar bort det märkliga
            uttrycket lekmannarevisor.
          </note>
          <note>
            Herr talman! Kristdemokraterna finns med på ett antal reservationer,
            men för tids vinnande nöjer jag mig med att yrka bifall till reservation
            1.
          </note>
          <note type="speaker">
            Anf. 75 HELENA BARGHOLTZ (fp):
          </note>
          <note>
            Herr talman! De senaste årens kommunala skandaler har visat på
            nödvändigheten av att göra en noggrann granskning av hela den
            kommunala verksamheten. Revisionsfunktionen fylls inom den kommunala
            förvaltningen av förtroendevalda revisorer, men en växande och
            alltmer komplex kommunal verksamhet har gjort att det har blivit
            svårare för ickeprofessionella revisorer att fullgöra en revisionsuppgift
            som tillgodoser de viktiga kraven. Detta har bl.a.
          </note>
          <note>
            påtalats av Justitiekanslern. Han har krävt en översyn av den
            kommunala revisionen.
          </note>
          <note>
            Nu har regeringen lagt fram en proposition med förslag som innebär
            en viss förstärkning av den kommunala revisionen, genom att de
            förtroendevalda revisorerna skall biträdas av sakkunniga. Men
            tyvärr har förslaget avgörande brister. Regeringen säger:
          </note>
          <note>
            "De förtroendevalda skall i sin granskning biträdas av sakkunniga
            som de själva väljer och anlitar i den omfattning som de själva
            bestämmer." Men i detta garanteras inte att det verkligen blir
            fråga om professionell revision i tillräcklig omfattning. De sakkunniga
            skall endast vara biträden till de förtroendevalda och inte ha
            ett eget ansvar för verksamheten: "Det sakkunniga biträdets ställning
            skall inte vara annorlunda än andra kommunalt anställdas eller
            anlitade konsulters."
          </note>
          <note>
            Systemet med förtroendevalda revisorer har gamla anor i Sverige.
            Bestämmelser om kommunala revisorer fanns med redan i 1862 års
            myntförordningar. Det här systemet anses ge den kommunala revisionen
            en politisk förankring och därmed en demokratisk trovärdighet.
            Det finns också mycket goda skäl för att behålla systemet med
            förtroendemannarevisorer.
          </note>
          <note>
            Problemet med regeringens förslag är att det inte gör klart skillnaden
            mellan olika slags revision.
          </note>
          <note>
            Den kommunala revisionen kan delas upp i en förvaltningsrevision
            och en redovisningsrevision.
          </note>
          <note>
            Med förvaltningsrevision avses revision som syftar till att undersöka
            om de politiska besluten efterlevs och om de politiska besluten
            har den avsedda kvaliteten. Med redovisningsrevision avses kontroll
            om man har följt det som anses vara god revisionssed, om räkenskaperna
            är rättvisande och om kommunens förmögenhetsskydd är tillräckligt.
          </note>
          <note>
            Det är en rimlig arbetsfördelning att de förtroendevalda revisorerna
            ägnar sig åt förvaltningsrevision, dvs. följer upp om de politiska
            målen med verksamheten har uppnåtts. Det finns ett stort behov
            av uppföljning och granskning av den politiska måluppfyllelsen.
            Den politiska debatten handlar alldeles för lite om ifall man
            har uppnått de mål man har strävat efter och om man har använt
            de bästa metoderna samt om kostnaderna ligger i linje med det
            som har planerats.
          </note>
          <note>
            Jag vet från min egen tid som kommunpolitiker att vi diskuterade
            ingående - ibland under många dagar - kommunens budget men väldigt
            lite kommunens bokslut, dvs. kontrollerade hur kommunen hade skött
            sin verksamhet. Här skulle en koncentration av de förtroendevalda
            revisorernas arbete på förvaltningsrevision vara välkommen.
          </note>
          <note>
            Både staten och näringslivet är föremål för en oberoende granskning.
            För statens del handlar det om
          </note>
          <note>
            Riksrevisionsverket, och för näringslivet finns revisorer enligt
            aktiebolagslagen. Men detta gäller inte för kommunerna.
          </note>
          <note>
            De förtroendevalda revisorerna granskar och uttalar sig om verksamheter
            som de har fattat beslut om och som de kan komma att fatta beslut
            om i framtiden. Det gör att de förtroendevalda revisorerna inte
            är oberoende enligt de krav som t.ex. ställs på statsrevisionen
            och på revisorer i näringslivet.
          </note>
          <note>
            Regeringens förslag går ett stycke i rätt riktning, men det garanteras
            inte att de sakkunnigas revision får en tillräckligt oberoende
            ställning. Det är enligt regeringsförslaget de förtroendevalda
            som skall avgöra omfattningen av de sakkunnigas verksamhet. Det
            är inte förenligt med en oberoende revision, och det kommer inte
            att ge de sakkunnigas revision den trovärdighet som en verkligt
            oberoende ställning skulle innebära.
          </note>
          <note>
            Detta innebär i praktiken att en kommunstyrelses ordförande,
            som skall vara föremål för revision, kan genom att vilja spara
            pengar dra ned på anslagen till revisionen och på så sätt minska
            revisorernas möjlighet att revidera den verksamhet som kommunalrådet
            är satt att leda.
          </note>
          <note>
            Propositionen från regeringen är inte heller tillfredsställande
            när det gäller jävsfrågan. Regeringen definierar jäv med följande:
            "Med jäv avses att en person har ett sådant förhållande till saken
            eller parterna att det kan äventyra hans opartiskhet vid behandlingen
            av ett visst ärende." Mot den bakgrunden är den i propositionen
            framförda slutsatsen att jäv inte skall införas för den som i
            styrelsen deltar i beredningen av de förtroendevalda revisorernas
            budget märklig. Det är olämpligt att en styrelse, t.ex. kommunstyrelsen,
            som är föremål för revisorernas granskning skall ha ett avgörande
            inflytande om i vilken utsträckning granskning skall ske.
          </note>
          <note>
            Regeringens argument är att om jäv anses föreligga genom att
            styrelsen bereder revisionens budget skulle inte ett samlat förslag
            kunna läggas till budgeten. Det var detta jag var inne på tidigare,
            dvs. att kommunalrådet kan i sina besparingsförslag lägga in besparingar
            på revisionen.
          </note>
          <note>
            Det finns sätt att lösa detta problem på. Det är inte svårt.
            Det går att göra genom att följa det förslag som kommer från Kommunförbundet
            och Landstingsförbundet, nämligen att fullmäktige skall utse en
            särskild budgetberedning för revisionsanslaget. På så sätt bekräftas
            revisionens självständiga ställning. Det går t.ex. att låta kommunfullmäktiges
            presidium utgöra en sådan budgetberedning.
          </note>
          <note>
            För att garantera att revisionen är opartisk och tillförlitlig
            bör, tycker vi i Folkpartiet, ordföranden i revisionen utses av
            den politiska minoriteten, som också har föreslagits i Kommunrevisionsutredningen.
          </note>
          <note>
            Herr talman! Jag stöder samtliga folkpartireservationer. För
            Folkpartiets del ställer jag mig också bakom reservation 9 om
            benämningen av lekmannarevisorer. Jag nöjer mig dock med att yrka
            bifall till reservation nr 2.
          </note>
          <note type="speaker">
            Anf. 76 PER LAGER (mp):
          </note>
          <note>
            Herr talman! En demokratiskt förankrad revision har ett särskilt
            värde som, förutom att ge stadga åt den kommunala självstyrelsen,
            tar till vara de förtroendevaldas kännedom om och engagemang för
            kommunal verksamhet. Miljöpartiet de gröna ställer sig därför
            i huvudsak bakom regeringens förslag för att stärka den kommunala
            revisionen. Framför allt ser vi behovet av en utveckling av kompetensen
            vad gäller kommunernas arbete med Agenda 21-bokslut och gröna
            räkenskaper med nyckeltal för hållbar utveckling. Behov finns
            även av en utveckling och förstärkning av konsekvensanalyser på
            områden som berör barn och jämställdhet. Här behövs vidareutbildning
            av revisorerna vad gäller målsättningen om en socialt och ekologiskt
            hållbar utveckling med bl.a. naturanpassad resultatredovisning,
            konsekvensbeskrivningar om barn, jämlikhet och jämställdhet.
          </note>
          <note>
            En effektiv kommunal revision måste, enligt
          </note>
          <note>
            Miljöpartiets uppfattning, kännetecknas av oberoende och opartiskhet
            om inte trovärdigheten skall gå förlorad. Vi delar därför regeringens
            bedömning att de personer som väljs till revisorer måste uppfylla
            kraven på oberoende, effektivitet och kompetens. Däremot anser
            vi att regeringen inte tillräckligt säkrar kravet på representativitet.
            För oss är det självklart att representativiteten skall upprätthållas
            vid val av revisorer dels vad gäller partierna i kommunfullmäktige,
            dels med tanke på jämställdhet m.m. Förutsättningarna för tilltro
            till revisionsarbetet skulle stärkas om samtliga av folket valda
            grupperingar är representerade bland revisorerna. Vi föreslår
            därför att det i kommunallagen tas in en bestämmelse som anger
            att just samtliga partier i fullmäktige skall ges möjlighet att
            bli representerade i revisionen. Regeringen bör därför återkomma
            med ett sådant förslag till riksdagen. Jag yrkar bifall till reservation
            nr 6.
          </note>
          <note>
            Herr talman! Regeringen gör bedömningen att något krav på certifiering
            av de sakkunniga biträdena för närvarande inte bör införas. Vi
            i Miljöpartiet är dock av en annan uppfattning och föreslår att
            det redan nu införs en regel om certifiering i kommunallagen.
            En certifiering bör utformas på ett sådant sätt att yrkesverksammma
            skall ha tillräckliga teoretiska kunskaper samt erfarenheter inom
            de specifika verksamhetsområden som certifieringen avser. Särskilda
            övergångsregler kan förhindra eventuella kortsiktiga problem med
            begränsad konkurrens.
          </note>
          <note>
            Varje presumtivt revisionsbiträde hos landstingens och kommunernas
            revisorer kan under en övergångstid åta sig uppdrag åt förtroendevalda
            revisorer även om uppställda certifieringskrav ännu inte uppfyllts.
            Ett särskilt certifieringsorgan bör handha den nödvändiga kontrollen
            av handlingar, register m.m.
          </note>
          <note>
            avseende certifieringssökande och certifierandet.
          </note>
          <note>
            Former för utkrävande av ansvar av de yrkesverksamma revisorerna
            bör lösas genom civilrättsliga avtal.
          </note>
          <note>
            Regeringen bör alltså återkomma till riksdagen med ett förslag
            till ändring av kommunallagen som innebär att krav på certifiering
            införs. Jag yrkar bifall till reservation 7.
          </note>
          <note>
            Herr talman! Regeringen föreslår ett system där de förtroendevalda
            revisorerna i första hand åläggs en skyldighet att anmäla misstänkta
            brott till berörd nämnd. Regeringen anser sig dock inte främmande
            för att i ett senare sammanhang även överväga frågan om utformning
            av anmälningsplikt till åklagare av misstänkta brott. Miljöpartiets
            utgångspunkt är följande: Om revisorerna skall anmäla misstanke
            om brott efter misslyckade framställningar i nämnd och fullmäktige
            bör detta ske direkt till åklagare. Vi förutsätter därför att
            regeringen återkommer med ett förslag om skyldighet att till åklagare
            anmäla misstänkta brott efter det att Ekosekretessutredningen
            har presenterat sitt förslag. Det lär vara aktuellt i dagarna.
          </note>
          <note>
            Miljöpartiet har bifogat ett särskilt yttrande till betänkandet
            om skyldighet att anmäla brottsmisstanke. Vi reserverar oss därför
            inte i den frågan.
          </note>
          <note>
            Herr talman! Det var allt jag hade att säga.
          </note>
          <note type="speaker">
            Anf. 77 KERSTIN KRISTIANSSON (s):
          </note>
          <note>
            Herr talman! Jag vill börja med att yrka bifall till hemställan
            i konstitutionsutskottets betänkande KU30
          </note>
          <note>
            En stärkt kommunal revision och avslag på samtliga reservationer.
          </note>
          <note>
            De förslag som propositionen och betänkandet handlar om är i
            korthet följande: skärpta regler om jäv i kommunal revision, krav
            på att de förtroendevalda revisorerna skall biträdas av sakkunnigt
            biträde samt rätt för förtroendevalda revisorer att i fullmäktige,
            nämnder och fullmäktigeberedningar löpande under året väcka ärenden
            som rör granskningen. Vidare lagfäster man nämndernas ansvar för
            den interna kontrollen. Årsredovisningen skall överlämnas till
            fullmäktige och revisorerna tidigare än förut. Revisionsuppgiften
            preciseras i syfte att tydliggöra att den kommunala verksamheten
            skall revideras årligen. Det finns också ökade möjligheter till
            informationsutbyte mellan å ena sidan revisorer och lekmannarevisorer
            i kommunala företag och å andra sidan förtroendevalda revisorer
            i kommuner och landsting, i syfte att möjliggöra en samordnad
            revision i en kommun eller ett landsting. De förtroendevalda revisorerna
            åläggs dessutom skyldighet att anmäla misstanke om brott till
            den nämnd som berörs. Om nämnden inte anmäler ett misstänkt brott
            till åklagare skall revisorerna anmäla underlåtenheten till fullmäktige.
          </note>
          <note>
            Det är i korthet de förslag till förändringar som finns i propositionen.
            Det handlar om att stärka den kommunala revisionen och därmed
            också stärka de kommunalt förtroendevalda revisorerna i deras
            roll.
          </note>
          <note>
            Jag vill göra några kommentarer med anledning av de reservationer
            som föreligger, som har tydliggjorts ytterligare här i kammaren.
          </note>
          <note>
            En reservation från Kristdemokraterna gäller fullmäktigeledamöters
            valbarhet. Den går ut på att dessa ej skulle vara valbara som
            revisorer eller revisorsersättare. Man måste förstå revisorernas
            roll. De är tillsatta av kommunfullmäktige eller landstingsfullmäktige
            för att granska verksamheten i styrelser och nämnder. De är ett
            verktyg för fullmäktigeförsamlingarna. Det kan många gånger vara
            en fördel om de hämtas bland fullmäktigeledamöterna, eftersom
            de har en stor kunskap om den kommunala verksamheten i stort.
            Det kan ses som en fördel snarare än en nackdel.
          </note>
          <note>
            I reservation 2 talas också om en oberoende professionell revision.
            Trots vad som har sagts tidigare vill jag understryka den kommunala
            verksamhetens särart. Förtroendevalda revisorer rekryteras inte
            sällan bland f.d. styrelseledamöter och fullmäktigeledamöter.
            Det är människor med stor erfarenhet av och kunskap om den kommunala
            verksamheten.
          </note>
          <note>
            Jag har den största respekt för professionalism.
          </note>
          <note>
            Men den mix med sakkunnigt biträde och förtroendevalda revisorer
            som nu föreslås får anses vara något att föredra.
          </note>
          <note>
            Så var det detta med beredningen av revisorernas budget. Jag
            kan hålla med om att det inte kan anses vara lämpligt att revisorernas
            budget bereds exempelvis av kommunstyrelsen. Här bör det vara
            en beredning, och lämpligen då fullmäktiges presidium, som bereder
            revisorernas budget just för att sätta fingret på att det är en
            oberoende revision, att det icke är kommunstyrelsen, som så att
            säga tillsätter pengarna som revisorerna skall arbeta utifrån.
          </note>
          <note>
            Det här är en möjlighet som redan finns i dag. Jag vet många
            kommuner som tillämpar det. Man tillsätter en beredning av fullmäktiges
            presidium eller andra i fullmäktige oberoende för att bereda revisorernas
            budget, så möjligheten finns. Jag tror att den tillämpas på många
            ställen. Med det bör det icke vara nödvändigt att lagfästa den.
          </note>
          <note>
            Så var det detta med ordförandeskapet i revisionen. Det är ju
            så att i förberedelserna till lagen finns inte ordförandeskapet
            reglerat. Alltså finns formellt sett ingen ordförande i revisionen.
            Däremot finns det någon som leder sammanträdena. Varje revisor
            skall nämligen agera självständigt.
          </note>
          <note>
            Vad gäller partirepresentationen är det naturligtvis en stor
            fördel med en så stor representation som möjligt. Men jag tycker
            att det måste ankomma på landsting och kommuner att själva utse
            denna. Det skall inte vara någon överstatlighet, alltså att man
            går in från regering och riksdag och lagstadgar om detta.
          </note>
          <note>
            Så har vi certifiering av biträden, som Per Lager talade om från
            talarstolen. De som anlitas som sakkunniga biträden är människor
            med god utbildning. I
          </note>
          <note>
            många stycken motsvarar de de auktoriserade eller godkända revisorernas
            kunskap. Många gånger är det sådana människor som arbetar i revisionsföretag
            med god erfarenhet både, kanhända, utifrån en lokal bild och utifrån
            sin branschkunskap. Jag är övertygad om att i de allra flesta
            fall beaktar kommuner och landsting de ställda kraven. Om det
            då skulle visa sig vara nödvändigt och att detta inte räcker övervägs
            frågan på nytt.
          </note>
          <note>
            En särskild lag om kommunala företag är något som har utretts
            av Kommunalföretagskommittén.
          </note>
          <note>
            Man ansåg inte att det fanns tillräckliga skäl för en särskild
            kommunal företagsform. Det här tangerar ju också nästa betänkande
            som vi har att avhandla här i kammaren. Jag är övertygad om att
            liknande frågor återkommer då. Jag tycker att kraven på insyn,
            inflytande och kontroll, som ju måste vara kärnan för detta, ryms
            också inom nuvarande regelsystem.
          </note>
          <note>
            Så var det till sist det som har förorsakat en del diskussioner
            såväl i lagutskott som i konstitutionsutskott, nämligen begreppet
            lekmannarevisor. Jag delar uppfattningen att det är ett olyckligt
            begrepp utifrån att det kan ha ett felaktigt symbolvärde. Det
            här har påpekats när vissa aktiebolagsfrågor behandlades i lagutskottet
            under våren 1998. Det har också varit föremål för diskussion nu
            i konstitutionsutskottet. Vi delar uppfattningen att det här nog
            bör ändras. Men nu arbetar en aktiebolagskommitté med detta, och
            man kommer med sitt sista betänkande hösten 2000, vill jag minnas
            att det var. Man är väl medveten om just benämningsfrågan. Jag
            tycker att vi avvaktar och ser vad man kommer fram till - kloka
            förnuftiga människor förutsätter jag att det är - och så ser vi
            vad det ger vid handen.
          </note>
          <note>
            Med det vill jag sluta som jag började, med att yrka bifall till
            hemställan i betänkandet och avslag på samtliga reservationer.
          </note>
          <note type="speaker">
            Anf. 78 HELENA BARGHOLTZ (fp) replik:
          </note>
          <note>
            Fru talman! Jag vill ta upp ett par saker som
          </note>
          <note>
            Kerstin Kristiansson tog upp i sitt anförande. Det gäller bl.a.
            arbetsfördelningen mellan de förtroendevalda revisorerna och de
            mera professionella revisorerna.
          </note>
          <note>
            Det viktiga nu är att man kan skilja ut att de förtroendevalda
            revisorerna ju skall ägna sig åt granskningen av den kommunala
            verksamhetens mål och hur verksamheten har genomförts, medan de
            professionella revisorerna enbart skall ägna sig siffergranskningen.
          </note>
          <note>
            Min egen erfarenhet är att det i dag är lite grann av ett sammelsurium.
            De förtroendevalda revisorerna känner allt för stort ansvar för
            att också ägna sig åt siffergranskningen. Det gör att måluppfyllelsen
            av den politiska verksamheten inte blir tillräckligt belyst.
          </note>
          <note>
            Det i sin tur gör att den debatt man har i kommunfullmäktigeförsamlingarna
            med anledning av bokslutet inte blir den viktiga debatt man skulle
            ha kring hur kommunen har uppfyllt målen för sin verksamhet.
          </note>
          <note>
            Därför tror jag att det vore väldigt bra att man förtydligar
            ansvarsfördelningen mellan förtroendevalda och icke förtroendevalda
            revisorer.
          </note>
          <note>
            När det sedan gäller beredningen av revisorernas budget vill
            jag påminna om att man i kommunala sammanhang är väldigt noga
            med jävsfrågan. Man får inte vara jävig när man är med och fattar
            ett beslut.
          </note>
          <note>
            Det här är så uppenbart en jävsfråga i den bemärkelsen att kommunstyrelsen,
            som ju är det organ som bereder budgeten för kommunen och också
            ofta tar hand om revisorernas budget, bereder en budget som berör
            dem själva. Drar man ned på hela budgeten, inklusive den del som
            handlar om revisorerna, får ju revisorerna mindre möjligheter
            att granska kommunstyrelseledamöternas verksamhet.
          </note>
          <note>
            När det slutligen gäller frågan om vem som skall vara ordförande
            stöder vi vårt förslag på Kommunrevisionsutredningens förslag,
            som föreslår att den politiska minoriteten skall utse sammankallande.
          </note>
          <note type="speaker">
            Anf. 79 KERSTIN KRISTIANSSON (s) replik:
          </note>
          <note>
            Fru talman! Jag börjar med detta med beredning.
          </note>
          <note>
            Jag vet inte om jag var väldigt otydlig i mitt anförande tidigare.
            Det är riktigt, för att markera oberoendet för revisorerna, att
            beredning skall göras av någon annan än kommunstyrelsen, som ju
            revisorerna är satta att granska. Möjligheten att göra på det
            viset finns redan i dag. Det är ingenting som förbjuder detta.
            Det kan t.o.m. vara lämpligt att exempelvis fullmäktiges presidium
            bereder budgeten för revisorerna.
          </note>
          <note>
            Sedan vill jag påpeka att det ändå i slutändan är kommunfullmäktige
            som på hösten, vanligtvis i november, beslutar om den kommunala
            budgeten. Då har ju var och en fullmäktigeledamot möjlighet att
            tycka till, om de tycker att revisorernas budget är lite för lågt
            satt utifrån de mål man har att uppnå.
          </note>
          <note type="speaker">
            Anf. 80 HELENA BARGHOLTZ (fp) replik:
          </note>
          <note>
            Fru talman! Det finns möjlighet, har vi fått höra, att göra så
            att man har en oberoende budgetberedning. Men vi i Folkpartiet
            tycker att det skall vara en skyldighet att ha en sådan. Visst
            kan kommunfullmäktige i samband med beredning av hela budgeten
            lägga fram extra pengar till revisorernas budget. Men det är ett
            säkrare sätt att man redan från början lyfter ut den beredningen.
            Det tycker vi skall markeras i lagen.
          </note>
          <note type="speaker">
            Anf. 81 KERSTIN KRISTIANSSON (s) replik:
          </note>
          <note>
            Fru talman! Jag tror inte att vi i sak har någon delad uppfattning
            därvid lag. Revisionen skall vara oberoende. Med det bör inte
            pengarna beredas av styrelsen, exempelvis kommunstyrelsen, utan
            av en beredning, t.ex. fullmäktige.
          </note>
          <note>
            När det däremot gäller att det skall lagfästas tror jag på att
            det finns kloka landstings- och kommunalpolitiker som inser det,
            såväl som vi som sitter i Sveriges riksdag.
          </note>
          <note>
            Sedan till ansvarsfördelningen mellan sakkunnigt biträde och
            de förtroendevalda revisorerna. Det ligger i sakens natur när
            det gäller sakkunnigt biträde att man skall biträda de förtroendevalda
            revisorerna i deras arbete. Att då särskilja rollerna och säga
            att den ena gruppen skall göra det ena och den andra det andra
            tror jag är olyckligt. I stället skall man med sin branschkunskap
            försöka att biträda de förtroendevalda, som också de har kunskap
            utifrån den kommunala verksamheten. Det tror jag blir en väldigt
            bra mix.
          </note>
          <note type="speaker">
            Anf. 82 JERRY MARTINGER (m) replik:
          </note>
          <note>
            Fru talman! Med anledning av vad Kerstin Kristiansson sagt angående
            kravet på en oberoende revision vill jag återge vad Riksrevisionsverket
            och Justitiekanslern har sagt med anledning av Kommunrevisionsutredningen.
            Det kan ju knappast vara helt ointressant hur dessa två myndigheter
            har uttalat sig.
          </note>
          <note>
            Riksrevisionsverket säger följande: "RRV anser att det för den
            kommunala verksamheten vars utgifter omfattar en betydande andel
            av BNP inte är tillräckligt med enbart en förtroendevald revision.
            Staten och näringslivet granskas av yrkesmässig oberoende revision
            enligt god revisionssed och det är motiverat att även det kommunala
            området granskas på samma sätt. RRV anser också med hänvisning
            till utvecklingen i andra länder att det är angeläget att även
            för svenska kommuner etablera yrkesmässig oberoende revision som
            ett komplement till den existerande förtroendevalda granskningen.
            Sådan yrkesmässig revision skall innefatta både årlig finansiell
            revision och effektivitetsrevision. RRV anser således att utredningens
            förslag om sakkunnigt biträde som inte har eget revisionsansvar
            är otillräckligt. RRV delar därmed inte heller utredningens uppfattning
            att det är tillräckligt att i lag (11 § kommunallagen) reglera
            att de förtroendevalda skall biträdas i sin granskning i den omfattning
            som behövs."
          </note>
          <note>
            Från Justitiekanslern har sagts följande: "Inte minst i allmänhetens
            ögon kan det därför te sig inkonsekvent att revisionen i kommunerna
            skall utföras av politiskt valda till skillnad från förhållandena
            på den statliga sidan där det dels utförs en oberoende revision
            genom RRV, dels en politisk granskning genom Riksdagens revisorer."
          </note>
          <note type="speaker">
            Anf. 83 KERSTIN KRISTIANSSON (s) replik:
          </note>
          <note>
            Fru talman! Det handlar ju om professionalismen mot lekmännen,
            om jag får uttrycka det så.
          </note>
          <note>
            Nu har man ju gått ett steg i rätt riktning, i vart fall i den
            riktning som Jerry Martinger förordar, dvs.
          </note>
          <note>
            att man har lagfäst att ett sakkunnigt biträde skall biträda
            de förtroendevalda revisorerna. Jag tror att båda delarna behövs
            för att få en så bred kunskap som möjligt, för det är ändå något
            konstigt, tycker jag, att man inte inser att även de förtroendevalda
            revisorerna besitter viss kunskap i form av att de kan den kommunala
            gången. Den kunskapen kanske är en brist hos en professionell
            revisor. Men att få båda delarna
          </note>
          <note>
            - både branschkunskap och den kunskap som de förtroendevalda
            besitter tillsammans - tror jag blir bra inför framtiden. Skulle
            det visa sig att detta inte räcker till, får vi pröva någonting
            annat.
          </note>
          <note type="speaker">
            Anf. 84 JERRY MARTINGER (m) replik:
          </note>
          <note>
            Fru talman! Socialdemokraterna brukar ofta föreslå försöksverksamheter
            i olika avseenden. Varför,
          </note>
          <note>
            Kerstin Kristiansson, skulle man inte kunna göra en försöksverksamhet
            här också?
          </note>
          <note type="speaker">
            Anf. 85 KERSTIN KRISTIANSSON (s) replik:
          </note>
          <note>
            Fru talman! Jag har försökt att besvara denna fråga flera gånger.
            Jag tror inte att vi kommer till bred enighet, Jerry Martinger,
            i just denna fråga. Låt oss nu prova detta med sakkunnigt biträde
            som ju är ett steg i den riktning som, vilket jag sade tidigare,
            Jerry
          </note>
          <note>
            Martinger förordar och se vad det ger vid handen.
          </note>
          <note>
            Skulle det visa sig vara otillräckligt, låt oss då se över om
            vi kan göra någon försöksverksamhet med en oberoende revision.
            Men enligt min uppfattning behövs även förtroendevalda revisorer
            utifrån att de också har kunskap kring kommunala frågor.
          </note>
          <note type="speaker">
            Anf. 86 PER LAGER (mp) replik:
          </note>
          <note>
            Fru talman! Kerstin Kristiansson nämnde att det skulle vara en
            stor fördel med en så stor representation som möjligt i kommunala
            revisionen och i landstingsrevisionen. Det är just därför som
            jag och Miljöpartiet menar att det vore att förenkla frågan om
            samtliga partier i fullmäktige hade lagstadgad rätt att vara representerade
            i revisionen. Det finns fall där man förmodligen utesluter ett
            och annat parti ute i kommunerna. Jag tror att det är olyckligt
            om man kan göra det. Det vore alltså att förenkla saken för fullmäktige
            om man visste att alla skulle vara representerade.
          </note>
          <note>
            När det sedan gäller certifieringen av biträdena menar jag att
            det inte bara behövs lång och god erfarenhet, som Kerstin Kristiansson
            menade, utan det behövs faktiskt också en ny och fördjupad kunskap,
            speciellt vad gäller Agenda 21-arbetet, de gröna räkenskaperna
            och de ekologiska och sociala konsekvenserna. Detta är ju nya
            begrepp, och det är områden som man traditionellt inte har sysslat
            med inom revisionen. Eftersom de nya ekonomiska besluten hela
            tiden skapar konsekvenser på dessa områden, måste man ha nya kunskaper,
            och det kan man få genom certifiering av biträdena.
          </note>
          <note>
            Sedan tycker jag också att de sakkunniga biträdena, de certifierade
            och de professionella revisorerna skulle ha ett eget revisionsansvar,
            därför att de då skulle befrias från sin ställning under de förtroendevalda
            revisorerna. Det tror jag skulle öka vitaliteten i deras arbete.
          </note>
          <note type="speaker">
            Anf. 87 KERSTIN KRISTIANSSON (s) replik:
          </note>
          <note>
            Fru talman! Vad gäller partirepresentationen tror jag nog att
            detta ytterst är en fråga som skall avgöras på lokal och regional
            nivå. Att lagfästa och tvinga in ett sådant samarbete tror jag
            vore olyckligt. Jag har den största aktning för det kommunala
            självstyret och tror dessutom att de som är förtroendevalda ute
            i kommuner och landsting förstår och inser att ju större bredd
            det finns på partirepresentationen ute i kommuner och landsting,
            desto bättre är det, inte minst ur ett oberoendeperspektiv.
          </note>
          <note>
            Vad sedan gäller certifiering av biträden kan jag nästan säga
            samma meningar. Jag tror nämligen att de förtroendevalda ute i
            kommuner och landsting inser att de skall se till att biträdena
            är kunniga människor.
          </note>
          <note>
            De som väljs skall ha insikt, ansvar osv. Dessutom skall de ställa
            krav på att biträdena är up-to-date vad gäller nymodigheter, dvs.
            att de skall se till att vidareutbildningar, kurser och annat
            kommer till stånd för att hålla sig ajour med det som sker i samhället.
            Om ett sakkunnigt biträde en gång certifieras behöver det ju inte
            innebära att han eller hon för evigt är uppdaterad på vad som
            händer, utan det pågår ju ständigt en utbildning kring just dessa
            frågor på grund av att vi lever i ett föränderligt samhälle.
          </note>
          <note type="speaker">
            Anf. 88 PER LAGER (mp) replik:
          </note>
          <note>
            Fru talman! Kerstin Kristiansson, i dag behövs ingen certifiering
            av sakkunnigt biträde. Det behövs alltså ingen professionalitet
            egentligen. Nu är det väl så att de flesta kommuner ändå använder
            sig av yrkesverksamma revisorer. Vad jag menar är att behovet
            av nya kunskaper hos revisorerna är så pass viktigt i dag för
            att vi skall kunna leva upp till de stora linjerna och de stora
            åtagandena som vi har gjort i bl.a. Rio 1992 och i de lokala Agenda
            21-arbetena, som ju pågår i alla kommuner i dag. Utskottet hade
            ju glädjen att få besöka Riksrevisionsverket, där jag bl.a.
          </note>
          <note>
            tog upp denna fråga. Man höll klart och tydligt med om att det
            finns en brist på kunskap just när det gäller revisionen. Det
            är därför som jag menar att en sådan här certifiering skulle innebära
            ett nytt steg, ett krav på att revisorerna skall vara uppdaterade.
            Det skulle förstås inte vara en gång för alla, utan en sådan uppdatering
            är ju en pågående process. Därför behövs ett certifieringsorgan
            som ser till att revisorerna kan vara uppdaterade och att kommunerna
            får den uppdaterade hjälp de behöver för att se över sin verksamhet.
          </note>
          <note>
            Jag tror att de flesta kommuner förstår detta behov, men så är
            det inte överallt. Detta är en hjälp på vägen, menar jag, som
            skall ge kommunerna instrumenten för att lättare utöva det kommunala
            självstyret på ett riktigt sätt.
          </note>
          <note type="speaker">
            Anf. 89 KERSTIN KRISTIANSSON (s) replik:
          </note>
          <note>
            Fru talman! Om det skulle visa sig vara nödvändigt med en sådan
            här certifiering hålls ju dörren halvt öppen både i propositionen
            och i betänkandetexten för att en sådan skulle kunna övervägas
            i framtiden - om det skulle anses nödvändigt. Nu tror jag ju faktiskt
            på kommuner och landsting, som jag sade tidigare. Jag tror att
            man ser till att vidareutbilda såväl förtroendevalda som andra
            revisorer i akt och mening att de skall kunna fungera på ett bra
            sätt utifrån en föränderlig samhällsbild.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 § anf. 142.)
          </note>
          <note>
            6 § Kommunala kompetensfrågor
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU24
          </note>
          <note>
            Kommunala kompetensfrågor
          </note>
          <note type="speaker">
            Anf. 90 JERRY MARTINGER (m):
          </note>
          <note>
            Fru talman! Det betänkande som nu står på föredragningslistan
            handlar om frågor som vi har diskuterat åtskilliga gånger här
            i riksdagen. Jag kan väl erkänna att det inte känns särskilt spännande
            att ännu en gång stå här i talarstolen och tala om kommunala kompetensfrågor.
            Positionerna i utskottet är ju i stort sett desamma som tidigare.
            Icke desto mindre är frågorna viktiga, varför de naturligtvis
            förtjänar att diskuteras igen. Till slut kanske vi kan få majoriteten
            att inse att vi har fått en olycklig utveckling i Sverige när
            det gäller frågan om vilken verksamhet våra kommuner skall syssla
            med.
          </note>
          <note>
            Vad det i huvudsak handlar om är att kommuner och landsting under
            senare år har utökat sin näringsverksamhet till sådant som inte
            kan anses ligga inom deras formella kompetens och naturliga verksamhetsområden.
            Enligt 2 kap. 1 § kommunallagen får kommuner och landsting själva
            ta hand om sådana angelägenheter av allmänt intresse som har anknytning
            till kommunens eller landstingets område eller till deras medlemmar
            och som inte skall handhas enbart av staten, en annan kommun,
            ett annat landsting eller någon annan.
          </note>
          <note>
            Av 2 kap. 7 § kommunallagen framgår att det visserligen är tillåtet
            för kommuner och landsting att driva näringsverksamhet, men att
            det i så fall skall ske utan vinstsyfte och gå ut på att tillhandahålla
            allmännyttiga anläggningar eller tjänster åt medlemmarna i kommunen
            eller landstinget.
          </note>
          <note>
            Den verksamhet som många kommuner i dag sysslar med går långt
            utöver vad som avses i lagen.
          </note>
          <note>
            Budbilsservice, tvätterier, plåtslagerier, frisersalonger, gym
            och blomsteraffärer är bara några exempel på sådant som finns
            ute i kommunerna. Det är väl knappast vad lagstiftaren har tänkt
            sig att man skall hålla på med. Och den här typen av verksamhet
            drivs i de flesta fall i olika kommunala företag. Kommunerna skall
            inte syssla med affärer utan endast med angelägenheter av allmänt
            intresse som måste lösas gemensamt för kommuninvånarna. När kommunerna
            driver egna företag gynnas också de kommunala företagen på ett
            sådant sätt att den fria marknaden skadas.
          </note>
          <note>
            Skillnaderna mellan offentliga och privata företag som agerar
            på konkurrensmarknader är så stora att man utan vidare kan säga
            att det saknas objektiva förutsättningar att åstadkomma full konkurrensneutralitet.
            Detta beror naturligtvis främst på att all kommunal verksamhet
            ytterst garanteras av skattemedel.
          </note>
          <note>
            Kapitalet i ett kommunalt företag är därför inte lika flyktbenäget
            vid t.ex. dålig lönsamhet som kapital i ett privat företag. Varje
            krona i det privata företaget är däremot alltid en riskerad krona
            som satsats med krav på förräntning. Om ett privat företag går
            dåligt flyr kapitalet. Går ett kommunalt företag dåligt pumpar
            kommunen bara in nya pengar. Genom skattefinansieringen har man
            ju möjlighet att skaffa fram nästan hur mycket pengar som helst.
            Den kommunala verksamheten kan i all evighet finansieras med skattemedel
            eller förlusttäckning från de kommunala huvudmännen.
          </note>
          <note>
            Det finns åtskilliga exempel på kommunala företag som fortsätter
            sin verksamhet år efter år trots att de går med förlust. I många
            fall ställer kommunerna inga egentliga ekonomiska krav på verksamheten
            i t.ex. kommunägda aktiebolag. Man gör sällan några större anspråk
            på avkastning på insatt eget kapital.
          </note>
          <note>
            Det är inte ovanligt att man avsäger sig aktieutdelning, ger
            kapitaltillskott eller s.k. ägartillskott och skriver in förlusttäckningsgarantier
            redan i bolagsordningen.
          </note>
          <note>
            Kommunala företag får ofta låna pengar av kommunala kreditinstitut
            till lägre ränta än vad enskilda företagare får hos affärsbankerna.
            Finansieringen av den kommunala verksamheten garanteras ofta med
            kommunal borgen. Det innebär att exempelvis ett kommunalt bolag
            lättare kan få en låg kapitalkostnad i jämförelse med sina privata
            konkurrenter.
          </note>
          <note>
            De kommunala företagen är mycket nära bundna till den egna kommunen
            eller det egna landstinget.
          </note>
          <note>
            Det innebär att det ofta finns en mängd kostnader som är gemensamma
            för den kommunala förvaltningen och det kommunala företaget. Givetvis
            är det svårt att på ett rättvist sätt fördela sådana kostnader
            så att den kommunala skattefinansierade förvaltningen inte får
            bära en alltför stor andel av de gemensamma kostnaderna.
          </note>
          <note>
            Hur skall man t.ex. göra med kostnaderna för gemensamma övergripande
            funktioner eller med en sådan detalj som kostnader för gemensamma
            lokaler i form av bl.a. garage - eller rent av gemensam arbetskraft
            som det ofta är fråga om? Genom de gränsdragningsproblem som finns
            ges här ett stort utrymme för godtyckliga bedömningar. Det förhållandet
            att kommunala politiker ofta är styrelseledamöter och ledande
            befattningshavare i de kommunala företagen är självfallet ytterligare
            en komplikation. Risken för jävssituationer och sammanblandning
            av de olika rollerna i kommuner och företag är därför mycket stor.
          </note>
          <note>
            Näringsverksamhet i kommunal regi innebär ett lågt - eller i
            många fall inget - ekonomiskt risktagande jämfört med privata
            företag. Det snedvrider konkurrensen till nackdel för de privata
            företagen. Vid t.ex. en anbudstävlan kan kommuner och landsting
            ofta beräkna anbudspriser med lägre riskmarginaler än konkurrerande
            privata företag. Inte sällan favoriserar dessutom kommunerna egenregin
            i samband med upphandlingar även om buden från de kommunala företagen
            inte legat lägst. Det finns också fall där kommuner helt enkelt
            struntat i att tillämpa anbudsförfarande eller avbrutit pågående
            upphandling och i stället gjort direktköp från eget företag eller
            egen förvaltning.
          </note>
          <note>
            Det är mycket allvarligt, fru talman, att anbudstävlingar ute
            i kommunerna inte uppfyller rimliga krav på rättssäkerhet och
            likabehandling av anbudsgivarna. Eftersom det ofta är en tids-
            och kostnadskrävande process att färdigställa ett anbud kan vi,
            om det här fortsätter, få en situation där allt färre privata
            företag bryr sig om att lämna anbud vid offentlig upphandling.
            Detta kan i sin tur leda till en sämre fungerande konkurrens och
            därmed också en sämre kvalitet på marknaden.
          </note>
          <note>
            De flesta kommunala företag har i sin egenskap av aktiebolag
            tidigare varit helt skyddade från insyn på grund av bestämmelserna
            i aktiebolagslagen. När offentlighetsprincipen nu gäller även
            för de kommunala bolagen är det många som tror att allt har blivit
            mycket öppnare och att mycket av det negativa med den här typen
            av kommunal verksamhet därmed skulle vara borta. Men detta är
            en missuppfattning av situationen. För den enskilde kommunmedborgarens
            del föreligger fortfarande stora skillnader mellan kommunal förvaltning
            och kommunala bolag.
          </note>
          <note>
            För det första är regleringen av de kommunala aktiebolagen i
            grunden fortfarande privaträttslig medan den kommunala lagstiftningen
            är offentligrättslig.
          </note>
          <note>
            För det andra finns det en särskild bolagskultur som gör att
            det ofta brister i rutiner och attityder beträffande insynen.
            Den gamla principen om liten insyn i aktiebolagen hänger så att
            säga kvar.
          </note>
          <note>
            För det tredje ligger det i sakens natur att sekretesslagen kan
            användas i ganska stor utsträckning i ett aktiebolag. En stor
            del av det som behandlas i ett bolag har ju betydelse för företagets
            ställning på marknaden varför mycket kan hemligstämplas - såsom
            affärshemligheter.
          </note>
          <note>
            För det fjärde saknar kommunens medborgare fortfarande rätt att
            överklaga besluten i ett kommunalt bolag. Det förhåller sig visserligen
            på det sättet att en kommun skall förvissa sig om att den får
            yttra sig innan viktigare beslut fattas i de kommunala bolagen.
          </note>
          <note>
            Men kommunens yttrande är å andra sidan inte bindande för bolagen.
            Det förhållandet att det går att överklaga fullmäktiges beslut
            att bilda det kommunala bolaget eller beslut om t.ex. ekonomiskt
            tillskott i bolaget är ju en helt annan sak.
          </note>
          <note>
            Om Sveriges kommuner fortsätter att driva kommunala företag finns
            det ingen möjlighet för lokala småföretag att växa fram på grund
            av den snedvridning av konkurrensen som de kommunala företagen
            skapar. I många kommuner kommer de mindre privatföretagen att
            vara utslagna redan på förhand. Det paradoxala är, fru talman,
            att den lokale småföretagaren med sina skattepengar ju faktiskt
            är med och betalar den kommunala verksamhet som konkurrerar ut
            honom.
          </note>
          <note>
            Ibland har det sagts att kommunala bolag behövs för samverkan
            mellan olika kommuner eller mellan en kommun och externa aktörer
            men det är fel. Samverkan mellan olika kommuner går alldeles utmärkt
            att ordna inom ramen för reglerna om kommunalförbund. I den mån
            privata företag behöver utnyttjas för kommunal produktion av varor
            och tjänster finns det andra möjligheter till arrangemang, t.ex.
            entreprenader eller olika former av s.k. kundvalsmodeller.
          </note>
          <note>
            Det nuvarande regelverket räcker inte till för att hindra att
            kommuner och landsting ger sin in på affärsmässig verksamhet som
            inte ligger inom ramen för vad som kan anses vara en naturlig
            kommunal uppgift. Det är därför angeläget att det görs en översyn
            av kommunallagen i syfte att hindra tillkomsten av nya kommunala
            bolag och främja avvecklingen av redan befintliga bolag. Riksdagen
            bör begära att regeringen lägger fram ett förslag till sådana
            ändringar i kommunallagen som syftar till att minska omfattningen
            av näringsverksamheten i kommuner och landsting. Denna mening
            framförs i reservation nr 1.
          </note>
          <note>
            I reservation nr 2 framförs förslaget att reglerna i kommunallagen
            för laglighetsprövning bör ändras så att det blir möjligt för
            förvaltningsdomstolarna att pröva kompetensenligheten i sådan
            verksamhet som kommunala företag bedriver och lagligheten av beslut
            som fattats av kommunala bolag. Förslaget om införande av ett
            straffrättsligt sanktionssystem som finns i reservation nr 3 är
            en naturlig följd av förslaget om utökade möjligheter till laglighetsprövning.
          </note>
          <note>
            Reservation nr 4 framför bl.a. uppfattningen att kommunerna bör
            ägna sig åt sina kärnuppgifter och undvika affärsverksamhet. All
            kommunal verksamhet som inte utgör myndighetsutövning bör utsättas
            för konkurrens för att den skall bli mer effektiv. Kommunerna
            bör därför upphandla alla varor och tjänster som inte har samband
            med myndighetsutövning.
          </note>
          <note>
            Även upphandling av verksamhet i egen regi bör därvid omfattas.
            Upphandlingar bör inte heller få avbrytas utan affärsmässiga skäl.
          </note>
          <note>
            Det nyinrättade Rådet för konkurrens på lika villkor mellan offentlig
            och privat sektor eller ett partssammansatt prövningsorgan bör
            ges i uppgift att belysa frågan om kommunernas affärsverksamhet
            och att skapa bättre och tydligare gränser för offentlig verksamhet.
            Detta förslag finns angivet i reservation nr 5.
          </note>
          <note>
            Reservation nr 6 med rubriken Kommunala tillsynsorgan anger att
            det behövs ytterligare förbättringar för att förhindra sammanblandning
            av kommunal tillsyn och näringsverksamhet.
          </note>
          <note>
            Jag yrkar bifall till reservation nr 1.
          </note>
          <note type="speaker">
            Anf. 91 KARIN PILSÄTER (fp):
          </note>
          <note>
            Fru talman! Det pratas väldigt mycket om de kommunala kärnverksamheterna.
            Vi har alla hört ramsan vård, skola och omsorg. Det är ju det
            som de kommunala pengarna skall gå till och det är det som kommunerna
            skall ägna sig åt. Själv tycker jag att en och annan gatlykta
            och snöröjning också kan höra dit.
          </note>
          <note>
            Folk skall kunna få bygglov. Man skall kunna få köttfärsen kontrollerad
            i butiken.
          </note>
          <note>
            Men Sveriges kommuner ägnar sig också åt städfirmor, gym, skeppsmäkleri,
            plåtslageri, butiker, busscharter, budbilar, körkortsutbildning,
            snöskottning, konsultverksamhet, asfaltering, badhus, sekreterarservice,
            inkassoverksamhet, parkeringsverksamhet, flygplatser, skidliftar,
            stugbyar, teater, hamnar, mässor, hotell, restauranger, auktionsverk,
            symfoniorkestrar osv. Listan över vad man i kommunerna ägnar sig
            åt kan göras oerhört lång men det är inte det som människor tror
            när politikerna vitt och brett hörs tala om de kommunala kärnverksamheterna.
          </note>
          <note>
            Bland alla dessa bolag finns det många som är rena rama skräckverksamheterna
            för dem som tycker att äldreomsorg för våra gamla och förskola
            för våra barn är viktiga saker.
          </note>
          <note>
            Vi har alla läst om hur Pitebuss lagt anbud runtom i kommunerna.
            Anbuden var så bra att man fick uppdragen men det kostade väldigt
            mycket av pitebornas pengar att gå in och täcka förlusterna. Vi
            har också alla sett konsekvenserna för människorna i Haninge av
            de otroliga utgifter som man drog på sig i bostadsbolagen där.
          </note>
          <note>
            De kommunala bolagen konkurrerar osunt. De konkurrerar ut vanliga
            småföretag och hindrar människor från att få en vettig försörjning.
            De hindrar kärnverksamheterna och stjäl pengar från det som är
            kommunernas viktiga verksamheter.
          </note>
          <note>
            Bolagsförespråkarna säger då att man tjänar pengar på de här
            kommunala bolagen. Nej, det gör man inte! De kommunala bolagen
            är en mycket dålig affär.
          </note>
          <note>
            Dels finns det väldigt många bolag som går med stora underskott
            och som får anslag från sina kommuner eller som har underskott
            i driften. Det handlar om miljardbelopp. Dels är det så att de
            bolag som faktiskt går med överskott har en väldigt dålig avkastning.
          </note>
          <note>
            Det skulle ha varit bättre om kommunerna i genomsnitt hade satt
            in sina pengar på bankbok. Då hade man fått en bättre avkastning.
          </note>
          <note>
            De kommunala bolagen är principiellt en dålig affär, ja, helt
            förkastliga. Skattebetalarnas pengar är inte riskvilligt kapital
            som lokala partipampar skall leka företagsledare med.
          </note>
          <note>
            Vad vi i Folkpartiet kanske ser som det allra viktigaste argumentet/den
            allra viktigaste orsaken till att inte ha kommunala bolag är demokratifrågorna.
          </note>
          <note>
            Kommunen är till för att hantera gemensamma angelägenheter såsom
            skola, äldreomsorg, gatubelysning osv. Aktiebolag är till för
            att samla riskvilligt kapital i en entreprenöriell verksamhet.
            Det här är två helt väsensskilda saker.
          </note>
          <note>
            Kulturen i bolag är, som Jerry Martinger nämnde, en helt annan.
            Vad som händer är ju att kommunala pampar tar med sig vad de tror
            är näringslivets kultur, och kanske vissa avarter av näringslivets
            kultur, in i de verksamheterna. Nästan alla exempel vi har på
            gravt missbruk av pengar, fallskärmar och arvoden och på rent
            brottslig verksamhet finns i de kommunala bolagen. Det är naturligtvis
            inte en slump. Det handlar om insyn och om hur man ser på beslutsgången.
          </note>
          <note>
            I den kommunala demokratin har man stora möjligheter till insyn.
            Man fattar väl underbyggda beslut, i alla fall oftast. Vem som
            helst kan i efterhand eller under ärendets gång gå in och granska
            och följa med och även kräva att de som tar besluten också förklarar
            sig. I bolagen fungerar det inte så. De ändringar som har skett
            när det gäller offentlighetsprincipen fyller inte alls sin funktion
            tillräckligt.
          </note>
          <note>
            Den kommunala bolagiseringen har på ett allmänt sätt frätt på
            politikens förmåga. Öppenhet och insyn minskar när kommunal verksamhet
            läggs på bolag. Vi ser också hur de förtroendevalda förvandlas
            till bolagspampar och försöker föra över även de här kulturerna
            in i kommunalpolitiken. Bolagskulturen är alltså något som verkligen
            skadar demokratin.
          </note>
          <note>
            Vi har ett mycket stort problem med folk som anser att politiker
            är människor som är värda att föraktas och som inte förstår människors
            vardag. Om inte politikerna tar de demokratiska spelreglerna på
            allvar, varför skulle då medborgarna göra det?
          </note>
          <note>
            Mot den bakgrunden framstår det nu som helt absurt att socialdemokraterna
            har lagt fram ytterligare ett lagförslag i raden av förslag -
            i stället för att avveckla bolagen tvingas kommunerna att fortsätta.
            Det gäller då bostadsbolagen. Har ni ingenting lärt av det som
            hänt under de senaste åren?
          </note>
          <note>
            Vi har ju just haft en debatt här om kommunal revision. Även
            där får man intrycket att ni har lärt väldigt lite. Vi har uppenbarligen
            helt olika syn på bolagsverksamheten.
          </note>
          <note>
            Fru talman! Vi folkpartister vill rensa upp i bolagsträsket.
            Vi vill ha en avvecklingsplan för befintliga bolag. Vi vill ha
            en ändring i kommunallagen som gör att nya bolag hindras och att
            avvecklingen av befintliga bolag främjas.
          </note>
          <note>
            Jag yrkar därför bifall till reservation nr 1.
          </note>
          <note type="speaker">
            Anf. 92 KERSTIN KRISTIANSSON (s):
          </note>
          <note>
            Fru talman! I det här betänkandet behandlas 15
          </note>
          <note>
            motioner från den allmänna motionstiden. Jag vill börja med att
            yrka avslag på samtliga reservationer och bifall till hemställan
            i betänkandet.
          </note>
          <note>
            Motionerna rör frågor om omfattningen av kommunal affärsverksamhet
            och formen för en sådan verksamhet, laglighetsprövning och sanktionssystem,
            upphandlings- och konkurrenslagstiftning, tillsynsorgan samt uppgifter
            för ett råd för konkurrensfrågor.
          </note>
          <note>
            Två motioner anknyter också till den kommunala ekonomin och till
            det kommunala självstyret.
          </note>
          <note>
            Jag skall inte ta upp kammarens tid med att ägna mig åt att kommentera
            varje motion, men däremot i någon mån åt att kommentera reservationerna.
          </note>
          <note>
            När det gäller kommunal näringsverksamhet har liknande motioner
            tidigare behandlats av riksdagen.
          </note>
          <note>
            Då, liksom nu, sträckte sig yrkandena över en bred och vid skala.
            Dock handlar övervägande delen om omfattningen av kommunal näringsverksamhet
            och driftsformen för denna, dvs. bolagsform eller nämndform.
          </note>
          <note>
            Vad gäller begränsningar av kommunal affärsverksamhet vidhåller
            utskottsmajoriteten tidigare ställningstaganden, dvs. att det
            inte finns skäl att begränsa eller förbjuda kommunala företag.
            Däremot finns det en uttalad viljeinriktning att i mesta möjliga
            mån driva kommunal verksamhet i nämndform. Det kan dock finnas
            skäl att bedriva viss verksamhet även i bolagsform. Jag vill påminna
            om att de kommunala bolagen bedriver verksamhet främst inom olika
            tekniska områden, t.ex. el-, vatten-, värme-, fastighetsoch uthyrningsverksamhet.
            Detta med hårfrisörskeverksamhet, plåtslageri och annat som togs
            upp här i talarstolen tillhör nog snarare undantagen. Det kan
            också hända att det är någon sorts projektverksamhet som man bedriver
            ute i kommunerna.
          </note>
          <note>
            Principen för den kommunala näringsverksamheten går ut på att
            tillhandahålla tjänster och nyttigheter för kommunmedborgarna.
            Den skall också drivas utan vinstintresse, precis som har sagts
            här tidigare.
          </note>
          <note>
            Verksamhetens förutsättningar och den samlade kommunala nyttan
            bör var utgångspunkten för organisationsformen. Här finns alltså
            inte skäl till eller behov av några ytterligare regeländringar
            i kommunallagen beträffande kommunal näringsverksamhet.
          </note>
          <note>
            Laglighetsprövning av kommunal näringsverksamhet tas också upp
            i flera motioner. Bedömningen huruvida en verksamhet ligger inom
            den kommunala kompetensen är ju primärt en styrelsefråga. Här
            handlar det om tilltro till de styrelseledamöter som är demokratiskt
            valda och satta till att sköta den uppgiften. Här har också ägaren
            möjlighet att agera genom att det finns ombud valda av fullmäktige
            på deras bolagsstämmor.
          </note>
          <note>
            Är det då så att man ser att verksamheten inte uppfyller de formella
            kraven finns det alltså möjlighet att påverka detta genom att
            agera dels i styrelsen, dels utifrån ett ägarintresse. Detta fungerar
            ju i de allra flesta fallen mycket bra. Det ligger också i linje
            med bolagsformens principer vad gäller styrning av verksamhet
            och vad gäller ansvarsfördelning. Detta gäller också frågan om
            domstolsprövning av kommunalt stöd, som tas upp i två motioner.
          </note>
          <note>
            Även i fråga om sanktionssystem hänvisas till vad som har framförts
            i fråga om laglighetsprövning.
          </note>
          <note>
            Den kommunala verksamhetens förhållande till upphandlings- och
            konkurrenslagstiftning tas också upp i en motion. Vad gäller upphandling
            bör man enligt utskottets mening avvakta den pågående utredningen
            om vissa frågor angående offentlig upphandling. Konkurrensfrågor
            belyses inom verksamheten för Rådet för konkurrens på lika villkor
            mellan offentlig och privat verksamhet.
          </note>
          <note>
            I två motioner efterlyses vidare ett särskilt råd med företrädare
            för stat och näringsliv för behandling av vissa konkurrensfrågor.
            Även i detta fall vill utskottsmajoriteten hänvisa till Rådet
            för konkurrens på lika villkor och anser att rådets erfarenheter
            bör avvaktas.
          </note>
          <note>
            Jag skall inte vara längre än så. Med detta anser jag mig ha
            kommenterat de flesta av de reservationer som har lämnats under
            behandlingen av betänkandet.
          </note>
          <note>
            Jag yrkar alltså bifall till hemställan i betänkandet och avslag
            på reservationerna.
          </note>
          <note type="speaker">
            Anf. 93 KARIN PILSÄTER (fp) replik:
          </note>
          <note>
            Fru talman! Som framgår av utskottsbetänkandet har socialdemokraterna
            och deras stödpartier inte sett någon anledning till att ompröva
            sin inställning. Jag tycker att det är beklagligt. Man vidhåller
            sitt tidigare ställningstagande, och det finns inga skäl att ompröva
            det. Jag skulle därför vilja fråga Kerstin Kristiansson om hon
            inte har tagit något intryck av alla de skandaler, både ekonomiska
            och demokratiska, som har avslöjats, oftast inte av revisorerna
            utan av grävande journalister och andra under de senare åren.
            Finns det ingenting i hela det händelseförloppet som kan få er
            att tycka att det ligger någonting i det vi säger?
          </note>
          <note>
            Jag skulle vilja välkomna Kerstin Kristiansson ut i verkligheten
            i kommunerna för att se att det faktiskt inte alls är några enstaka
            undantag att man bedriver all möjlig annan verksamhet än energibolag
            och bostadsbolag. Jag kan ge ett konkret exempel. I min hemkommun
            Botkyrka har man just startat ett bolag som är till för att hjälpa
            vanliga människor att starta privata företag. Samtidigt ligger
            man ganska högt upp i ligan som visar andelen andra bolag som
            man bedriver. Däremot har man sålt sitt elbolag. I och med avregleringen
            av elmarknaden finns inte längre de skäl som förut fanns, nämligen
            att kommunerna skulle bedriva sin verksamhet när det gäller energiförsörjningen
            i ett kommunalt bolag.
          </note>
          <note>
            Jag skulle verkligen vilja fråga Kerstin Kristiansson om det
            inte finns någonting som har skett som kan få er att tycka att
            det ligger någonting i det vi säger. Anser Kerstin Kristiansson
            verkligen fortfarande att det är ett undantag att man bedriver
            allsköns annan verksamhet än bostadsbolag och energibolag?
          </note>
          <note type="speaker">
            Anf. 94 KERSTIN KRISTIANSSON (s) replik:
          </note>
          <note>
            Fru talman! Välkomna mig gärna ut i verkligheten. Det är nämligen
            så att jag är kommunfullmäktigeordförande hemmavid och lokal ordförande
            för mitt parti i min hemkommun. Jag finns ofta ute i verkligheten.
            Jag ser verkligheten slå emot mig oerhört ofta.
          </note>
          <note>
            Jag pratar med människor ute i min lokala verksamhet. Jag är
            inte helt borta från den.
          </note>
          <note>
            Jag vet att det i alla fall inte i mitt hemlän eller i grannlänen
            bedrivs någon damfrisörskeverksamhet och annat i syfte att konkurrera.
            Däremot, och det sade Karin Pilsäter själv, bedrivs det verksamhet
            i syfte att lära sig hur man kan anpassa sig till ett småföretagarklimat,
            dvs. för att få ut människor på arbetsmarknaden. Möjligtvis är
            det på det viset.
          </note>
          <note>
            Sedan talar Karin Pilsäter om att lära sig av alla misstag genom
            åren. Jag försvarar inte det som inte är tillbörligt. Däremot
            får man inte generalisera, och det tycker jag faktiskt att Karin
            Pilsäter gör i det här fallet. Hon generaliserar och talade från
            talarstolen om alla kommunala pampar, bolagspampar och bolagsträsket.
            Det är förödande om sådana saker skulle komma från den här kammaren.
            Det föder bara ett politikerförakt. Det föder bara tanken att
            alla som finns i politisk verksamhet är mer eller mindre kriminella.
            Så är ju inte fallet. Detta är undantagen, och det tycker jag
            att vi bör understryka från den här talarstolen.
          </note>
          <note type="speaker">
            Anf. 95 KARIN PILSÄTER (fp) replik:
          </note>
          <note>
            Fru talman! Jag måste be om ursäkt för att jag inte känner till
            vilken kommun Kerstin Kristiansson kommer ifrån. Men jag var personligen
            på besök i
          </note>
          <note>
            Skellefteå, och jag förmodar att det ligger relativt nära. Där
            talade jag med en småföretagare som just hade blivit tvungen att
            stänga sin privata solarie- och gymverksamhet därför att kommunen
            startat en konkurrerande likadan verksamhet. Och det var inte
            i någon projektform eller i syfte att man skulle lära sig någonting
            om hur man bedrev gym, utan det var för att man tyckte att det
            var bättre att kommunen bedrev den verksamheten. Jag skulle kunna
            räkna upp många andra exempel. Det finns 1 500 bolag, och även
            om de inte finns i Kerstin Kristianssons kommun så finns de i
            kommunerna runtomkring och i hela Sverige.
          </note>
          <note>
            Jag vill återigen poängtera att vi måste kunna dra lärdom av
            det som varit. Jag tror att det värsta politikerföraktet uppstår
            när vi inte låtsas om de problem som finns. Nästan alla exempel
            där enskilda kommunpolitiker har gått över styr och gjort sig
            till dåliga representanter för medborgarna och för alla andra
            hederliga, duktiga och hårt arbetande fritids- och heltidspolitiker
            kommer från verksamheter inom de kommunala bolagen. Man måste
            kunna se att det inte är en slump. Det måste vara så att det finns
            en systematik i att problemen med brist på insyn och brist på
            respekt för hur man skall sköta sitt politiska arbete har ett
            samband med bolagsverksamheten.
          </note>
          <note>
            Det är därför jag undrar om ni ingenting har lärt när ni nu,
            i stället för att vilja begränsa bolagsverksamheten, gång på gång
            kommer med olika förslag som skall hindra kommunerna från att
            släppa bolagsverksamheterna och koncentrera sig på sina kärnuppgifter.
            Jag vill verkligen poängtera att när en kommun startar ett företag
            för att bedriva den typ av verksamhet som t.ex. ALMI, NUTEK och
            arbetsförmedlingen har till uppgift att driva, tycker jag inte
            att det är något positivt. För mig är det ett tecken på att någonting
            är väldig snett och att kommunen lägger ned sina resurser och
            sin energi på helt fel frågor.
          </note>
          <note>
            Jag skulle verkligen uppskatta om man från majoritetens sida
            kunde hålla med om det och i stället värnade den viktiga kärnverksamheten.
          </note>
          <note type="speaker">
            Anf. 96 KERSTIN KRISTIANSSON (s) replik:
          </note>
          <note>
            Fru talman! Visst skall mesta möjliga verksamhet drivas i nämndsform.
            Det har jag försökt att förklara i mitt anförande och sagt också
            i replikskiftet.
          </note>
          <note>
            Däremot lämpar sig vissa verksamheter för bolagsformen. Samtidigt
            är det så att det finns en grundidé bakom all offentlig verksamhet,
            nämligen den att man skall tillgodose människor inom området på
            de nyttigheter som de är beroende av under olika skeden av livet.
            Det är en väldigt vacker grundidé, som jag är bärare av. Måhända
            är det så att Karin Pilsäter inte är bärare av densamma. Då måste
            vi också se varför det finns kommunal verksamhet oavsett om den
            bedrivs i nämndsform eller i bolagsform. Grundidén är fortfarande
            densamma.
          </note>
          <note>
            Låt oss då inte säga generellt att detta är någonting där fiffel
            och båg förekommer och i talarstolen kalla seriöst arbetande kommunalpolitiker
            för kommunalpampar och kommunalpolitiker valda i bolagen för bolagspampar
            och bolagsträsket. Detta är förödande för demokratin. Det vill
            jag understryka.
          </note>
          <note type="speaker">
            Anf. 97 JERRY MARTINGER (m) replik:
          </note>
          <note>
            Fru talman! En del av de verksamheter som räknades upp i början
            av debatten sade Kerstin Kristiansson tillhörde undantagen. Låt
            oss ta blomsterförsäljning som ett exempel. I Klintehamn på Gotland
            har
          </note>
          <note>
            Gotlands kommun drivit en blomsteraffär och konkurrerat med de
            privata blomsterhandlarna på orten.
          </note>
          <note>
            En av de privata, Klinte Handelsträdgård, med tre anställda hade
            verkligen stora problem häromåret för att hålla jämna steg med
            den kommunala blomförsäljningen. Den prislista som den kommunala
            blomsterhandeln hade till jul visar att det var helt förödande
            priser för de privata små blomsterhandlarna på orten. Man kunde
            köpa en stor begonia för 20
          </note>
          <note>
            kr, en stor sankt paulia för 20 kr, hyacint för 5-10 kr.
          </note>
          <note>
            Det fanns inte en chans för den privata blomsterhandlaren på
            orten. Nu klarade sig den privata blomsterhandlaren till slut
            på något sätt, därför att kommunen ändå insåg vad man höll på
            med.
          </note>
          <note>
            Jag skulle vilja ställa en konkret fråga till Kerstin
          </note>
          <note>
            Kristiansson: Vad tycker Kerstin Kristiansson om en sådan sak
            som att Gotlands kommun säljer blommor på det här sättet och konkurrerar
            med de privata företagen på orten? Jag skulle vilja höra Kerstin
            Kristianssons uppfattning om det.
          </note>
          <note type="speaker">
            Anf. 98 KERSTIN KRISTIANSSON (s) replik:
          </note>
          <note>
            Fru talman! Nu kan jag naturligtvis inte uttala mig om Gotland
            och förhållandena där, lika lite som man tidigare kunde diskutera
            min hemkommun. Sverige är ett avlångt land. Det är helt otroligt
            att man kan tro att min hemkommun ligger nära Skellefteå när 65
            mil finns mellan. Jag kan inte de lokala förhållandena, men jag
            kan uttala mig lite generellt. Det är olyckligt
          </note>
          <note>
            - där är jag samstämmig med Jerry Martinger - om man skall konkurrera
            med privat verksamhet. Så skall det naturligtvis inte vara. Men
            det åligger också ett ansvar på de lokala politikerna att se till
            att icke så sker. Jag har själv varit verksamt kommunalråd i min
            hemkommun och sett till att aldrig kommunal verksamhet konkurrerar
            med den privata, för då går samhällsmedel in på två ställen. Det
            har också påpekats här tidigare.
          </note>
          <note>
            Dessbättre har man, som Jerry Martinger sade, tillrättalagt det.
            Man upptäckte det från kommunens sida och tillrättalade det. Den
            privata lyckades överleva den kommunala, om jag förstod det rätt.
          </note>
          <note type="speaker">
            Anf. 99 JERRY MARTINGER (m) replik:
          </note>
          <note>
            Fru talman! Det borde inte vara så att kommunen över huvud taget
            gav sig in på den här verksamheten som man gjorde.
          </note>
          <note>
            Jag skall bara säga att jag egentligen är ganska nöjd med det
            svar som Kerstin Kristiansson nu gav.
          </note>
          <note>
            Hon sade faktiskt att det naturligtvis inte skall vara så att
            kommunen skall konkurrera med privat verksamhet på detta sätt.
            Det är precis vad vi har sagt i våra reservationer. Så jag har
            faktiskt inte mer att tillföra i dag.
          </note>
          <note type="speaker">
            Anf. 100 KERSTIN KRISTIANSSON (s) replik:
          </note>
          <note>
            Fru talman! Jerry Martinger uttalar sig väldigt generellt och
            svepande. Han tar fram ett exempel om en blomsterhandlare på Gotland.
            Naturligtvis skall inte kommunen bedriva blomsterhandel som dessutom
            konkurrerar med den private. Där är vi helt överens.
          </note>
          <note>
            Men sedan kan man svepa i väldigt generella ordalag och tala
            om att näringsverksamhet över huvud taget inte skall bedrivas
            i offentlig regi. Där har vi delade meningar. Det tycker däremot
            jag att man skall göra för att tillförsäkra människor olika nyttigheter
            i olika skeden av livet.
          </note>
          <note type="speaker">
            Anf. 101 MATS EINARSSON (v):
          </note>
          <note>
            Fru talman! Jag har varit kommunalpolitiskt aktiv i snart ett
            tiotal år - för övrigt i samma kommun som
          </note>
          <note>
            Karin Pilsäter, Botkyrka - och haft anledning att någon gång
            emellanåt ägna en tanke eller två åt moderat kommunalpolitik,
            eller rättare sagt moderat politik i förhållande till kommunerna.
            Dess konsekvens och inre logik är inte alltid helt uppenbar.
          </note>
          <note>
            I vissa sammanhang, närmare bestämt när det handlar om att bekämpa
            det kommunala skatteutjämningssystemet, försvarar moderaterna
            den kommunala självstyrelsen som vore den en helig relik hotad
            av hedniska härskaror. "Bort med tassarna från våra skatteintäkter
            i Täby, Vellinge och Danderyd! Vi skall inte behöva dela med oss
            om vi inte vill. Och det vill vi inte!" Den kommunala självstyrelsens
            vackra princip får här tjäna som det fikonlöv som nödtorftigt
            skall dölja den gamla vanliga klassegoismen.
          </note>
          <note>
            När det gäller att driva företag däremot gäller inte den kommunala
            självstyrelsens principer längre. Då kräver man lagstiftning som
            förbjuder kommunerna att driva bolag. Det skall nämligen bara
            privata aktieägare få göra. Medborgare sammanslutna i en kommun
            skall inte få inkräkta på vinstmarginalerna.
          </note>
          <note>
            Det är nämligen så orättvist, säger moderaterna.
          </note>
          <note>
            Kommunerna har skattepengar och kan subventionera sina företag
            och på det sättet konkurrera ut den lille enskilde solarieägaren
            eller blomsterhandlaren.
          </note>
          <note>
            Nåväl, det är något som i alla fall liknar ett argument. Men
            hur konsekventa är moderaterna? Det finns som bekant stora, rika
            privata aktieägare också.
          </note>
          <note>
            Familjen Wallenberg och Investor skulle, om man ville, med sitt
            kapital i ryggen kunna konkurrera ut vilken småföretagare som
            helst. Skall vi kanske, i den fria konkurrensens intresse, förbjuda
            stora privata aktieägare att driva företag?
          </note>
          <note>
            Det vore i och för sig ett intressant förslag ur andra aspekter,
            men något säger mig att moderaterna inte är beredda att gå så
            långt i sitt försvar för småföretagsamheten.
          </note>
          <note>
            Även om moderaterna kraftigt överdriver den konkurrenssnedvridning
            som kommunala bolag påstås göra sig skyldiga till - konkurrenslagen
            gäller för övrigt även kommunala bolag - är det onekligen sant
            att kommunala bolag ibland innebär ingrepp i den s.k.
          </note>
          <note>
            fria konkurrensen. Ta t.ex. de kommunalt ägda, allmännyttiga
            bostadsföretagen. De spelade i synnerhet under 60- och 70-talen
            en stor och positiv roll för att höja bostadsstandarden, hålla
            tillbaka hyrorna och bygga bort bostadsbrist och trångboddhet.
            Det kunde allmännyttan göra därför att man hade starka ägare utan
            profitintressen, dvs. kommunerna, därför att skattebetalarna via
            staten subventionerade ned räntekostnaderna och därför att bruksvärdesprincipen
            upphävde marknadens fria konkurrens när det gällde hyressättningen.
          </note>
          <note>
            Det är bara att beklaga att allmännyttans ställning har försvagats
            kraftigt på senare år. Vi får väl hoppas att den översyn av allmännyttans
            ställning som nu skall ske leder fram till en vändning och att
            vi under tiden lyckas förhindra att borgerligt styrda kommuner
            säljer ut de kommunala bostadsföretagen.
          </note>
          <note>
            Fru talman! Jag är medveten om att vi nu inte skall diskutera
            bostadspolitik, men min poäng är denna: Kommunala bolag är ofta
            till nytta för medborgarna, och de kan vara till nytta för medborgarna
            just därför att de i viss mening upphäver eller begränsar den
            fria konkurrensen.
          </note>
          <note>
            Både Martinger och Pilsäter har tagit upp ett annat argument.
            Man påpekar att insynen i de kommunala bolagen fortfarande är
            mindre än i kommunal förvaltning. Man säger att fiffelkultur från
            det privata näringslivet importeras i de kommunala bolagen.
          </note>
          <note>
            Detta är eller kan vara ett problem, och det är mycket möjligt
            att vi skall stärka insynen och den demokratiska kontrollen över
            de kommunala bolagen ytterligare, men vilken är Moderaternas och
            Folkpartiets lösning? Att badhuset i fortsättningen skall drivas
            i förvaltningsform eller att bostadsföretaget skall övergå till
            att bli kommunal förvaltning? Nej, självfallet inte. Moderaterna
            och Folkpartiet vill sälja ut de kommunala bolagen eller lägga
            ut verksamheten på entreprenad till privata bolag, där insyn och
            demokratisk kontroll är näst intill noll och där fiffel- och bågkulturen,
            i varje fall enligt Pilsäter, grasserar.
          </note>
          <note>
            Moderaternas politik är på ytan ett försvar av den fria konkurrensens
            principer men handlar i grund och botten om en enda sak. Den handlar
            om att begränsa den offentliga sektorn, om att begränsa den sfär
            av samhället där det råder demokrati. Fru talman! Den politiken
            måste med bestämdhet avvisas. Jag yrkar därför bifall till utskottets
            hemställan under samtliga moment.
          </note>
          <note type="speaker">
            Anf. 102 KARIN PILSÄTER (fp):
          </note>
          <note>
            Fru talman! Det talas här väldigt mycket om att de kommunala
            bolagen i alla lägen skulle bedriva en verksamhet som är i kommuninvånarnas
            intressen.
          </note>
          <note>
            Det kan också i många fall vara så att de driver verksamhet som
            bör vara kommunalt driven. Mats Einarsson! Vi förordar från Folkpartiet
            då inte att allting skall säljas ut eller läggas ned, utan att
            det som skall vara i kommunal drift i första hand skall återföras
            till kommunal förvaltning. T.ex. kan en simhall, om den skall
            vara kommunalt ägd, vilket den förmodligen i många fall skall
            vara, också skötas inom ramen för en fritidsförvaltning och inte
            alls av något kommunalt bolag. Det är ett alldeles utmärkt sätt.
          </note>
          <note>
            Det finns ren näringsverksamhet som i och för sig kan vara angelägen
            för många medborgare men som det inte finns någon speciell orsak
            för just kommunen att driva, t.ex. ett gym. Det är många som tycker
            om att gå på gym, men det finns ingen anledning för kommunen att
            driva ett sådant. Lika lite finns det anledning för kommunen att
            driva en mataffär, även om den sysslar med sådant som är bland
            det mest angelägna för de flesta människor. Det finns såvitt jag
            känner till inte någon kommunal mataffär, och en sådan måste väl
            ändå tillgodose ett mycket mer basalt behov än t.ex. av att sola
            sig. Olika aktörer är olika bra på vissa saker.
          </note>
          <note>
            Mats Einarsson sade att jag menade att det finns en fiffel- och
            bågkultur i näringslivet. Nej, det kan finnas enstaka exempel
            på det eller sådant som drar åt det hållet. Man plockar in de
            värsta avarterna inom det privata näringlivet som om det vore
            någonting självklart.
          </note>
          <note>
            Men det finns en grundläggande skillnad, och jag skulle vilja
            höra hur Mats Einarsson ser på den skillnaden. I privata företag
            spelar man med aktieägarnas pengar medan man i kommunala bolag
            spelar med kommuninvånarnas skattepengar. Det är enligt min uppfattning
            två helt olika sorters pengar. Jag skulle vilja veta hur Mats
            Einarsson ser på skillnaden mellan aktieägares pengar och kommuninvånares
            skattepengar.
          </note>
          <note type="speaker">
            Anf. 103 MATS EINARSSON (v):
          </note>
          <note>
            Fru talman! Det finns säkert flera principiella skillnader, men
            jag vill peka på åtminstone två av dem. Den ena gäller det som
            Karin Pilsäter tog upp om aktieägarnas pengar kontra kommuninvånarnas
            pengar. Den andra gäller syftet med verksamheten, om syftet är
            att generera största möjliga profit eller att tillhandahålla en
            tjänst i en viss verksamhet. Där finns en principiell skillnad.
          </note>
          <note>
            Jag vet inte riktigt vart Karin Pilsäter vill komma, men visst
            är kommunala bolag i en viss mening gynnade framför privata bolag
            i det att de har skattefinansieringsmöjligheter. Därför kan man
            säga att det i viss mening är orättvist. Nåväl, jag har inga problem
            med det. Det avgörande är vad som är till nytta för kommuninvånarna.
          </note>
          <note>
            Jag tror att kommunala bolag många gånger -
          </note>
          <note>
            icke alltid - är till nytta för kommuninvånarna. Vi kan nog också
            vara överens om att det i många kommuner har gått till överdrift
            med bolagisering av sådant som med fördel skulle ha stannat kvar
            i förvaltningsform. Det skall erkännas att det i det avseendet
            kanske framför allt är moderaterna som har varit pådrivande, kanske
            inte Folkpartiet. Som jag ser det har syftet varit att skapa förutsättningar
            för en privatisering i nästa steg.
          </note>
          <note type="speaker">
            Anf. 104 KARIN PILSÄTER (fp):
          </note>
          <note>
            Fru talman! Jag tyckte inte att jag fick något svar på vad det
            är för skillnad mellan att bedriva bolagsverksamhet och riskera
            skattebetalarnas pengar kontra att riskera aktieägarnas pengar.
            För vår del är det en oerhört stor skillnad. Man kan bedriva ren
            näringsverksamhet som inte har med de kommunala kärnuppgifterna
            att göra. När ett kommunalt företag bjuder under och konkurrerar
            ut andra för att få ett uppdrag gäller det dina och mina skattepengar.
            Vi kan då inte välja utan är tvungna att betala, och det leder
            kanske till att våra ungar får en sämre skola.
          </note>
          <note>
            Om ett aktiebolag t.ex. i Wallenbergssfären, som
          </note>
          <note>
            Mats nämnde tidigare, bjuder under och konkurrerar ut, får de
            som har köpt aktier i det företaget bedöma om de vill ha kvar
            aktierna eller inte. De kan välja att gå ur, men vi kan inte välja
            att gå ut ur kommunen om vi inte vill att kommunen använder våra
            pengar till att subventionera viss typ av verksamhet som inte
            har med det kommunala att göra. För oss är det en väldigt tydlig
            skillnad.
          </note>
          <note>
            En annan tydlig skillnad är att det aldrig går att få samma insyn.
            Själva meningen med bolagsformen är ju just att verksamheten skall
            kunna bedrivas affärsmässigt och inte medge samma insyn. Om det
            går att skapa likvärdiga villkor för medborgarna mellan förvaltningsverksamhet
            och bolagsverksamhet, har ju hela poängen med bolagsverksamheten
            fallit. Av det skälet kan den lika gärna återgå i förvaltningsform.
          </note>
          <note>
            Jag tycker alltså att Mats Einarsson och andra i
          </note>
          <note>
            Vänsterpartiet borde gå hem och tänka över ett varv till vad
            kommunerna egentligen borde ägna sig åt för typ av verksamhet.
          </note>
          <note type="speaker">
            Anf. 105 MATS EINARSSON (s):
          </note>
          <note>
            Fru talman! Folkpartiet blandar här på ett lite försåtligt sätt
            samman två diskussioner. Den ena diskussionen gäller vilken som
            är den bästa formen för en viss verksamhet i kommunen, förvaltningsform
            eller bolagsform. Det kan ofta vara så att vi är överens med Folkpartiet
            om att det kan vara bättre med förvaltningsform än med bolagsform.
            Men den diskussionen får föras i vanlig demokratisk ordning i
            respektive kommun. Jag är inte så fundamentalistisk att jag säger
            att kommunala bolag aldrig är en lämplig form. Det finns ibland
            skäl att ha verksamheten i bolagsform.
          </note>
          <note>
            Den andra diskussionen drivs framför allt av Moderaterna, och
            Folkpartiet hänger kanske tyvärr lite obetänksamt på. Den går
            ut på att förhindra kommunerna från att bedriva viss verksamhet
            i bolagsform i syfte att få den verksamheten utlagd på den privata
            sidan i stället - dvs. att skapa nya marknader för privata bolag.
            Det är en annan typ av diskussion.
          </note>
          <note>
            Den linje som Moderaterna här driver och som jag framför allt
            har polemiserat mot är något annat än diskussionen om vad som
            är den bästa formen för att bedriva olika verksamheter i kommunen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 § anf. 142.)
          </note>
          <note>
            7 § Myndigheters öppethållande
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU28
          </note>
          <note>
            Myndigheters öppethållande (prop. 1998/99:52)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 9 § anf. 142.)
          </note>
          <note>
            8 § Polisfrågor
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU21
          </note>
          <note>
            Polisfrågor
          </note>
          <note type="speaker">
            Anf. 106 MAUD EKENDAHL (m):
          </note>
          <note>
            Fru talman! I betänkande JU21 behandlas ett antal motionsyrkanden
            som rör polisen och som framställts under allmänna motionstiden
            hösten 1998 samt ett yrkande med anledning av regeringens proposition
          </note>
          <note>
            Ändringar i lagen (1993:768) om åtgärder mot penningtvätt.
          </note>
          <note>
            Vi moderater har sju reservationer och två särskilda yttranden
            i detta betänkande. Jag ställer mig bakom samtliga reservationer
            och särskilda yttranden, men jag yrkar bara bifall till en enda
            reservation, nr 2.
          </note>
          <note>
            Fru talman! Låt mig här i kammaren få lyfta fram några uppfattningar
            som utmynnat i olika reservationer från oss moderater.
          </note>
          <note>
            Regeringen anser att den organiserade brottsligheten hör till
            de områden som polisen skall prioritera i sin brottsbekämpande
            verksamhet. Det instämmer vi moderater i, men vi efterfrågar en
            utökad användning av kriminalunderrättelseverksamhet i syfte att
            komma åt internationella smugglarligor. Man kan konstatera att
            höga skatter på alkohol och tobak har medfört att
          </note>
          <note>
            Sverige är ett intressant land att smuggla varor till, eftersom
            det finns en stor kundkrets här. Även stora mängder narkotika
            smugglas in i vårt land.
          </note>
          <note>
            Ett annat allvarligt och dessutom svårbemästrat problem är förekomsten
            av penningtvätt. Inom detta område föreslår regeringen en del
            åtgärder som vi moderater kan ställa oss bakom. Det gäller bl.a.
            att i brottsbalken införa ett särskilt brott, s.k. penningtvätthäleri,
            samt att det straffbara området utvidgas till att även omfatta
            sådan penningtvätt som kan följa på skatte- och tullbrott som
            innebär att skatt, tull eller annan avgift undandras staten.
          </note>
          <note>
            Däremot kan vi moderater inte ställa oss bakom regeringsförslaget
            som uppmjukad sekretess för uppgiftsskyldiga företag. Givetvis
            kan regeringens förslag kanske verka lockande av effektivitetsskäl,
            men vad händer med den personliga integriteten? Regeringen har
            inte på något sätt redovisat sin uppfattning vad gäller integritetshänsyn.
            Därför kan vi moderater inte acceptera förslaget. Det är mot den
            bakgrunden som vi vill uppmana regeringen att nu ta ett samlat
            grepp om integritetsfrågorna kontra kraven på effektivitet i brottsbekämpningen.
          </note>
          <note>
            Fru talman! När jag ändå är inne på integritetsfrågorna vill
            jag passa på att framföra några synpunkter angående en miljöpartists
            motion som handlar om att polisen i förebyggande arbete vill registrera
            veganer bara för att de är veganer. När vi förra året behandlade
            betänkandet Polisens register motsatte vi oss förslaget att låta
            polisen lagra och behandla personuppgifter i datoriserade underrättelseregister
            utan att ha någon grad av brottsmisstanke mot en person.
          </note>
          <note>
            En del motioner som behandlas i dag tar upp frågor som berör
            polisens arbetstider, arbetssituation, antalet poliser i landet
            samt New York-modellen. Att dessa frågor står i fokus är inte
            konstigt efter de besparingar som gjorts inom polisväsendet under
            flera år.
          </note>
          <note>
            Ett tusental 58-åriga poliser erbjöds förtida pensionsuttag.
            Nästan lika många civilanställda försvann från verksamheten. Utskottet
            blev informerat både i
          </note>
          <note>
            Göteborg och i går när vi besökte Polismyndigheten i
          </note>
          <note>
            Stockholms län att man borde ha nöjt sig med knappt hälften av
            uppsägningarna, eftersom man lider brist på civilanställda i verksamheten.
            Hur tänker ni socialdemokrater hantera detta problem inom snar
            framtid?
          </note>
          <note>
            Dessutom har vi förlorat 800 poliser i och med det tvååriga intagningsstoppet
            till Polishögskolan.
          </note>
          <note>
            Vi moderater har i våra motioner pekat på olika åtgärder som
            bör vidtas:
          </note>
          <note>
            · För det första måste polisväsendet för att snabbt frigöra poliser
            till renodlat polisarbete ges möjlighet att snarast återanställa
            civil personal.
          </note>
          <note>
            · För det andra är det angeläget att regeringen stimulerar utvecklingen
            av ensamtjänstgöring av poliser i högre grad.
          </note>
          <note>
            · För det tredje borde regeringen överväga om man inte borde
            använda sig av beredskapspolisen i större utsträckning än vad
            som görs i dag.
          </note>
          <note>
            · För det fjärde skulle man kanske ta upp en diskussion om att
            inrätta kommunala ordningsvakter.
          </note>
          <note>
            Dessa kommunala ordningsvakter skulle kunna fungera som trygghetspersoner
            och finnas synliga på platser och tider där och när människor
            vistas ute.
          </note>
          <note>
            · För det femte måste man öka elevintagningarna till Polishögskolan.
          </note>
          <note>
            Det är bara vi politiker som kan och måste se till att polisen
            har tillräckligt mer resurser få att människor kan känna sig trygga
            i samhället.
          </note>
          <note>
            Fru talman! Avslutningsvis vill jag säga att för all brottslighet
            som går att förebygga eller stoppas i tid tror jag att New York-polisens
            arbetsmetoder borde genomföras i hela landet. Vi ser vad Eskilstunaprojektet
            åstadkom. När vi i går besökte Stockholmspolisen fick vi dessutom
            höra vilka resultat de uppnådde med sitt riktade projekt under
            åtta veckor, något som nu har lett till att de fortsätter under
            veckosluten.
          </note>
          <note>
            När det gäller New York-modellen kan man ju konstatera att brottsligheten
            för sjunde året i rad har sjunkit i USA. Att slå till vid småbrott
            är oerhört viktigt för de unga. Det ger en varningssignal både
            till den som gjort något och till den som kanske har tankarna
            att begå ett brott. Oftast brukar man lära av sina misstag, om
            man får veta det i tid.
          </note>
          <note type="speaker">
            Anf. 107 RAGNWI MARCELIND (kd):
          </note>
          <note>
            Fru talman! Jag skall om en liten stund beröra betänkande JuU:21
            om polisfrågor och arbetstider.
          </note>
          <note>
            Inledningsvis vill jag yrka bifall till reservation 1. I
          </note>
          <note>
            övrigt ställer vi oss bakom våra reservationer och det särskilda
            yttrandet.
          </note>
          <note>
            Som vi hörde här av Maud Ekendahl handlar detta betänkande om
            polisfrågor. Jag skulle vilja stanna en liten stund just vid polisens
            arbetstider, som vi också har ett yrkande om i det här betänkandet.
          </note>
          <note>
            Under ett antal år har resurserna för polisens verksamhet knappats
            in. Effektiviseringar och omorganisationer har kännetecknat en
            stor del av polisverksamheten. Uppsägning av ett alltför stort
            antal civilanställda ledde till att många av våra kvalificerade
            poliser i stället för att utöva operativ arbete ute på fältet
            hamnade på polisstationerna med högar av pappersarbete som skulle
            utföras. Människor ute i samhället, de vanliga samhällsmedborgarna,
            blev irriterade när polisen inte fanns på plats där brotten begicks.
            Det är i varje fall inte polisernas fel. Det är snarare beslutsfattarna
            som har fattat för snabba beslut utan att vara riktigt klara över
            vilka konsekvenser det för med sig.
          </note>
          <note>
            I går när vi besökte City polismästardistrikt sade just Gunno
            Gunnmo att då det gällde uppsägningen av de 500 civilanställda
            i Stockholms län har han i dag insett att det var för mycket och
            att han skulle vilja återanställa, eller anställa på nytt, 250
            civilanställda.
          </note>
          <note>
            När det gäller polisens arbete skrev vi en motion under allmänna
            motionstiden som berörde frågan om vad polisen egentligen skall
            syssla med. Vi kristdemokrater menar att polisens uppgifter skall
            vara att förebygga brott, upprätthålla ordningen samt utreda och
            beivra brott. Utskottet konstaterar att frågan om vad som skall
            vara uppgifter för polisen har uppmärksammats på flera håll, och
            man inväntar det inledda arbetet med syfte att åstadkomma en effektiv
            resursanvändning.
          </note>
          <note>
            Det vi kristdemokrater tycker är så oerhört viktigt är framför
            allt att polisen finns ute på fältet de tider då behoven är som
            störst. Fler poliser i tjänst på helger och kvällar skulle kunna
            minska våldsbrottsligheten. Därför tycker vi att det är helt naturligt
            att polisens arbetstider blir belysta, och det har också delvis
            skett genom den s.k. ROPA-gruppen, som i en rapport hösten 1998
            har analyserat polisens arbetsuppgifter.
          </note>
          <note>
            I en hel del artiklar under hösten 1998, som flera av oss tog
            del av, framkom det tydligt att ganska mycket av polisens tid
            gick åt till annan verksamhet.
          </note>
          <note>
            Man kunde t.ex. få jaga bortsprungna hundar och hämta katter
            som sprungit in på ställen där de inte skulle vara. Det är sådan
            verksamhet som vaktpersonal eller civil personal skulle kunna
            sköta.
          </note>
          <note>
            Jag läste en intervju med en polisman i Dagens
          </note>
          <note>
            Nyheter den 15 september 1998, och han berättade:
          </note>
          <note>
            Service tar alltmer tid. En dag tillbringade jag sex timmar i
            bilen tillsammans med en berusad som ingen ville ta emot.
          </note>
          <note>
            Vi tycker att man då har förfelat tanken med det som en polisman
            skall arbeta med.
          </note>
          <note>
            I motion 1998/99:K297 föreslår vi att det skall skapas bättre
            förutsättningar för bevakningsföretagen att avgöra hur många ordningsvakter
            som skall finnas. Det skulle kunna leda till att fler ordningsvakter
            kan göra en del av de uppgifter som polisen i dag sysslar med.
            Vi anser även att det inte skall vara polisens uppgift att avgöra
            hur många ordningsvakter som skall finnas.
          </note>
          <note>
            På helgkvällar och helgnätter når antalet polisingripanden en
            toppnivå, och samtidigt är det då som minst antal poliser är i
            tjänst. Rikspolisstyrelsen uttryckte den 3 november 1998 kritik
            mot polisbrist och sade sig vara missnöjd med den dåliga helgbemanningen.
            Vi menar att vid schemaläggning måste hänsyn tas till regelbundenhet
            och anpassning till tider då erfarenhet och statistik visar att
            flest brott begås. Vi menar därför att genom en översyn av polisens
            arbetstidsavtal och schemaläggning kan kontinuitet och anpassning
            skapas.
          </note>
          <note>
            Fru talman! Dessutom får antalet poliser naturligtvis inte minska
            ytterligare. Men såvitt vi kan förstå kommer det att ske, genom
            det stora antalet pensionsavgångar den närmaste tiden. Vi vet
            att det i en första omgång antogs 68 nya elever till Polishögskolan,
            och i höstas var det ytterligare 185 elever som började sin utbildning.
            Men det här är inte tillräckligt.
          </note>
          <note>
            Jag skulle vilja höra om socialdemokraterna vet hur det kommer
            att gå till när vi skall försöka klara situationen med alla dessa
            pensionsavgångar.
          </note>
          <note>
            Vi vet att de civilanställda har haft stor betydelse för rättsväsendets
            sätt att fungera. Kristdemokraterna menar att civilanställd personal
            måste finnas i tillräcklig omfattning. Vi har därför i vårt budgetalternativ
            avsatt mer pengar för att bl.a. fler poliser och civilanställda
            skall kunna anställas. I vårt yttrande säger vi att det måste
            till mer resurser för att polismyndigheten skall kunna anställa
            fler civilanställda.
          </note>
          <note>
            Detta förstärktes ju bara under vårt studiebesök i går när vi
            hörde redovisningen av verksamheten.
          </note>
          <note>
            Vi har dessutom avsatt medel för den nationella insatsstyrkan,
            som också är en del av polisens verksamhet. Vi anser att den är
            oerhört angelägen.
          </note>
          <note>
            Samhället behöver en bra poliskår, som får arbeta under drägliga
            förhållanden och som har schemalagda arbetstider så att polisen
            kan finnas ute bland folk när den som bäst behövs.
          </note>
          <note type="speaker">
            Anf. 108 SIW PERSSON (fp):
          </note>
          <note>
            Fru talman! Rättssäkerhet och rättstrygghet måste få kosta. En
            väldigt viktig del i att våra medborgare känner rättssäkerhet
            och rättstrygghet är att vi har ett tillräckligt stort antal poliser
            som får göra det som de är utbildade till.
          </note>
          <note>
            Den svenska poliskåren har en väldigt god grundutbildning. Det
            tragiska är att man varje dag får uppleva ett kompetensslöseri.
            Poliser får hålla på med saker som de inte är utbildade för, som
            andra kan göra mycket bättre. Det är bl.a. sådant som passärenden,
            parkeringsfrågor och djurhållningsfrågor. Passoch parkeringsfrågor
            kan andra sköta. När det gäller djurhållning finns det möjlighet
            för någon i kommunen att både sköta det konkreta att ta hand om
            djuren och stå för kostnaderna. Det tar mycket tid, och det kan
            kosta mycket pengar för polisen. Detta är inte deras uppgift.
          </note>
          <note>
            En annan sak som vi också måste bestämma vem som skall sköta
            är de stora idrottsevenemangen, som i dag tar väldigt mycket resurser.
            Det gäller tiden före och även under och efter själva evenemanget.
            Konsekvensen är att berörda poliser - det kan vara väldigt många,
            från ett tiotal upp till flera hundra - inte får ta ut övertiden
            i lön utan att det blir kompensationsledighet. Det gör att det
            aldrig blir tid över till att ta tag i källarinbrott, bilinbrott
            eller vad det kan vara. Därför måste vi se över bestämmelserna,
            så att ett antal poliser är befäl och håller i det hela men de
            stora vaktbolagen tar hand om bevakningen.
          </note>
          <note>
            En av reservationerna till dagens betänkande gäller den s.k.
            New York-modellen, med s.k. nolltolerans. Jag värjer mig alltid
            mot ordet nolltolerans. Vad är det fråga om, fru talman? Jo, det
            är fråga om att polisen skall se till att de lagar som vi har
            bestämt här i riksdagen efterlevs. Men det är polisen som i varje
            enskilt fall gör bedömningen om man skall se till att lagen efterlevs
            exakt, t.ex. om man skall ta den som cyklar utan lyse eller den
            som man misstänker för ett knarkbrott. Det är polisen som skall
            göra den bedömningen. Polisen får den möjligheten om den får tillräckligt
            mycket resurser och får använda sin tid till det som den är väl
            utbildad för. Då kommer det också att fungera mycket bättre ute
            i samhället.
          </note>
          <note>
            Fru talman! Vi i Folkpartiet har också en reservation om utbildning
            m.m. för ordningsvakter. Där pekar vi på att det när det gäller
            många ordningsvakter som är s.k. frilansande finns många saker
            som behöver stramas upp. Låt mig bl.a. påpeka att den grundutbildning
            som finns för ordningsvakter i dag är för kort. I den utbildningen
            avsätts inte en minut åt t.ex. brandförebyggande åtgärder som
            släckning eller utrymning. De kan alltså inte detta, som är så
            oerhört viktigt.
          </note>
          <note>
            Det finns inte heller några krav på att man skall vara särskilt
            lämpad att klara av de stressituationer som ändå uppkommer när
            man är ordningsvakt. Det får bli ett slut på det här. Vi kan inte
            ha ett antal ordningsvakter som har hjärnan i musklerna. Man skall
            inte använda sina muskler. Man skall använda sin hjärna. Det finns
            vissa människor som är extra lämpade för att ta hand om stressituationer.
          </note>
          <note>
            Det som också är väldigt otillfredsställande är att det i dag
            inte finns någon automatisk kontroll av ordningsvakternas laglydnad
            under pågående förordnandeperiod, som det heter. Det sker först
            när förordnandeperioden skall förnyas. Det kan vara ända upp till
            tre års fördröjning. I praktiken kan det innebära att en ordningsvakt
            kan fällas för ett brott under pågående period och få fortsätta
            med sitt arbete tills det sker en automatisk kontroll - om det
            vill sig illa om två, två och ett halvt år.
          </note>
          <note>
            Det som också är otillfredsställande är att länsstyrelserna,
            som har kontrollfunktionen, gör dramatiskt olika bedömningar.
            Jag fick reda på att väktaren i ett fall fick behålla godkännandet
            trots att han hade dömts till sex månaders fängelse, ovillkorligt,
            för misshandel. En annan länsstyrelse bara 20 mil därifrån återkallade
            godkännandet till följd av en snatteridom.
          </note>
          <note>
            Det är självklart att reglerna för kontroll skall vara samma
            oavsett var i Svea rike man befinner sig, men det är tydligen
            inte självklart i verkligheten.
          </note>
          <note>
            Fru talman! Jag vill yrka bifall till reservation 7.
          </note>
          <note>
            Naturligtvis står vi bakom de övriga reservationerna.
          </note>
          <note type="speaker">
            Anf. 109 KIA ANDREASSON (mp):
          </note>
          <note>
            Fru talman! Detta betänkande tar upp många viktiga punkter angående
            polisväsendet, som tidigare präglades av omorganisation och besparingar.
            Myndigheten har också präglats av en oro, därför att detta har
            inneburit nya arbetsuppgifter och annan metodik.
          </note>
          <note>
            Man kan se övergripande synpunkter på polisväsendet. Det framkommer
            att några partier förespråkar
          </note>
          <note>
            New York-modellen. Vi har från Miljöpartiet den åsikten att man
            inte bara kan ta en modell och sedan hela tiden hävda att man
            kan genomföra den i ett annat land. Visst finns det olika modeller
            i olika länder som är värda att studera, men vi tycker inte att
            det bästa är att ropa på att en speciell modell skall överföras.
            Man kan titta på vissa saker som kan fungera också här, men jag
            tycker att det problemorienterade arbetssätt som vi har valt för
            närpolisen är det som skall utvecklas.
          </note>
          <note>
            Det ropas också på att fler ordningsvakter skall tas i bruk.
            Miljöpartiets åsikt är att vi måste vara väldigt försiktiga. Det
            är många problem med ordningsvakternas utbildning och kompetens,
            och det är inte så enkelt att man bara kan säga att denna kategori
            skall överta arbetsuppgifter. Vi skall i stället vara väldigt
            försiktiga och förändra den utbildning som finns i dag för ordningsvakter.
            Det är ett angeläget område.
          </note>
          <note>
            Vi ser också att vi har olika åsikter om hur resurserna används
            och om prioriteringsfrågor. Generellt tycker jag att det är oerhört
            viktigt att man lyssnar på de anställda i basen och att verksamheten
            inte styrs för mycket från toppen.
          </note>
          <note>
            Fru talman! Av alla de frågor som tas upp i betänkandet skall
            jag uppehålla vid följande: organisationsfrågor - det gäller polisens
            tillgänglighet - återanställning av civil personal, registrering
            i polisregister och evenemangskostnader. Jag yrkar också bifall
            till reservation 10 och 12.
          </note>
          <note>
            Miljöpartiets strävan är att fler polisstationer skall vara öppna
            dygnet runt samtliga dagar. Det skall för allmänheten vara självklart
            att man får hjälp på bemannande polisstationer, varifrån poliserna
            kan rycka ut i sitt ansvarsområde.
          </note>
          <note>
            De centrala kommunikationscentraler som byggts upp till höga
            kostnader motverkar idén bakom närpolisen och har inneburit alldeles
            för långa utryckningstider. Vid utryckning skall det finnas poliser
            som känner till både befolkningen i området och geografin, så
            att de snabbt kan vara på plats och göra en adekvat bedömning
            utifrån sin lokalkännedom. Vi anser alltså att den organisation
            som finns i dag innebär alldeles för stora enheter och alldeles
            för långa utryckningstider.
          </note>
          <note>
            Jag läste i förra veckan notiser i tidningen om att det hade
            förekommit två rån, efter vilka det hade tagit en timme för polisen
            att komma till platsen. Det ena rånet hade begåtts i Skåne, där
            det är väldigt korta avstånd, vid sidan om en polisstation som
            var stängd.
          </note>
          <note>
            På det sättet hade brottslingarna undkommit, och rånet hade kunnat
            ske i lugn och ro. Vi menar att sådant inte får ske. Det är något
            fel när det händer ideligen. Jag har påpekat det flera gånger
            tidigare, och det fortsätter att vara på detta vis.
          </note>
          <note>
            Det är faktisk inte så som det står i betänkandet, dvs. att de
            lokala myndigheterna själva skall bestämma i problemorienterad
            anda. Detta är påtryckt uppifrån. Alla län är organiserade på
            samma sätt. Det finns en stor kommunikationscentral i varje län
            och ett vakthavande befäl. Det fungerar inte. Det som står i betänkandet
            om att man kan ha olika modeller är inte alls sant. Då skulle
            det ju funnits olika modeller, för polismännen och poliskvinnorna
            ute i områdena säger att detta inte är tillfredsställande. Jag
            har inte hört någon som har tyckt att det är bra - varken allmänheten
            eller de enskilda poliserna.
          </note>
          <note>
            Därför är det mycket angeläget att detta ses över och ändras.
            Jag tror visserligen att det finns ett hårdnackat motstånd på
            grund av att stora kostnader har investerats i kommunikationscentralerna.
            Det har varit oerhört dyrt att bygga upp dessa, men trots det
            måste det hända någonting som gör att situationen blir hanterlig
            och att allmänheten får veta att polisen kommer efter en rimlig
            tid.
          </note>
          <note>
            Jag blir också bekymrad när Riksrevisionsverket i sin granskning
            av hinder för ett effektivt resursanvändande anger att man tycker
            att det är okej att det finns en kommunikationscentral plus ett
            vakthavande befäl i varje län. De tyckte att det inte finns några
            hinder för det, men Miljöpartiet anser alltså att det finns hinder
            för detta.
          </note>
          <note>
            Nu när BRÅ närmare skall studera närpolisen och hur det har blivit
            hoppas jag att man tar tag i just denna fråga, för den är ett
            orosmoment.
          </note>
          <note>
            Vad gäller återanställning av civil personal tror jag att vi
            alla i justitieutskottet är eniga om att det som skedde inte var
            bra. Med facit i hand kan vi säga att det inte blev bra.
          </note>
          <note>
            Det resonemang som föregick uppsägningarna gick ut på att man
            inte skulle ta polispersonal utan spara på administrativ personal
            när det var tvunget att spara. Men vi ser också hur viktigt det
            är att göra en konsekvensanalys. Naturligtvis måste dessa sysslor
            ändå skötas. Då får i stället de utbildade poliserna sköta uppgifterna.
            Det hade man kunnat förstå om man hade studerat effekterna av
            förslagen lite noggrannare.
          </note>
          <note>
            Tyvärr är det inte vi i justitieutskottet som skall göra alla
            dessa bedömningar. Det är inom myndigheten som man gör detta.
            Jag hoppas också att det rättas till. Det finns inga siffror tillgängliga
            på hur många som har återanställts totalt, men om man går efter
            de uppgifter som finns i Stockholm kan man se att det inte är
            många. Endast 15 av totalt 500 avskedade har återanställts. Det
            finns alltså fortfarande en stor obalans när det gäller hur arbetet
            sköts. Poliser sköter administrativa uppgifter.
          </note>
          <note>
            Vi har ingen reservation i detta ärende. Det står tydligt i betänkandet
            att man har sett problemet och att man inom den närmaste tiden
            kommer att göra förändringar så att det blir en vettig balans.
          </note>
          <note>
            En annan fråga gäller kostnaderna. Vad skall vi prioritera i
            polisväsendet? Det är en mycket iögonfallande kostnad vid stora
            idrottsevenemang och andra evenemang. Det är inte bara kostnader
            för poliser vid scenen eller i det område som evenemanget äger
            rum. Det är ju också stora kostnader för poliser utanför dessa
            områden. Polisen måste vara på plats när huliganer från England
            kommer från bussar och flygplan. Sedan måste det finnas poliser
            efter t.ex. en match. Det handlar om tävlingsinriktade moment
            där känslorna svallar och alkoholen flödar. Det måste till ett
            otroligt stort pådrag. Vi i Miljöpartiet och Folkpartiet, som
            är med på den här reservationen, vill att det här skall ses över.
            Det kan inte vara meningen att de resurser som den lokala polisen
            eller polisen i storstäderna har skall gå åt till detta, så att
            man senare inte kan planera sin verksamhet. Det måste vara totalt
            fel.
          </note>
          <note>
            Jag skall också ta upp en integritetsfråga när det gäller polisens
            register. När vi diskuterade att ändra polislagarna hade Miljöpartiet
            en reservation. Vi misstänkte och befarade att det här kunde utnyttjas
            av polisen på ett felaktigt sätt. Det aktuella ärendet gäller
            veganer vid en skola som massregistrerades av polisen endast därför
            att de åt vegankost. I betänkandet finns det ett långt utlägg
            om vilka möjligheter polisen har att registrera. Av den texten
            drar jag slutsatsen att polisen inte kan hantera uppgifter på
            det här sättet;
          </note>
          <note>
            polisen har inte någon laglig rätt till det. Men det är egentligen
            upp till JO att avgöra detta.
          </note>
          <note>
            När det gäller det här fallet kom det in tre anmälningar till
            JO. Man menade att polisen inte kan göra en massregistrering vid
            en skola på det här viset. Men
          </note>
          <note>
            JO vidtog ingen åtgärd. Man skrev bara: ingen åtgärd.
          </note>
          <note>
            Jag tycker att det är förfärligt att människor får ett sådant
            svar när de tycker att de har blivit fel behandlade. Vi i utskottet
            borde tillsammans kunna tolka det som att man inte kan göra så
            här. Men det görs ändå, och JO säger: ingen åtgärd.
          </note>
          <note>
            Det som vi misstänkte skulle ske kan tydligen ske.
          </note>
          <note>
            Och den som utsätts har inte så stora möjligheter att göra någonting
            åt det. Det måste ju vara fel.
          </note>
          <note>
            Med detta, fru talman, yrkar jag, som sagt, bifall till två reservationer.
          </note>
          <note type="speaker">
            Anf. 110 MAUD EKENDAHL (m) replik:
          </note>
          <note>
            Fru talman! Kia Andreasson tog upp två saker som jag skulle vilja
            fråga om, eftersom de berörde mitt anförande tidigare.
          </note>
          <note>
            En sak gäller ordningsvakter. Vi lägger fram ett förslag om kommunala
            ordningsvakter. De skall självfallet, Kia Andreasson, ha en gedigen
            utbildning.
          </note>
          <note>
            Annars skall vi inte ha några ordningsvakter alls. Jag försökte
            säga att vi, när det är en sådan polisbrist, måste hitta olika
            åtgärder som gör att vi kan uppnå trygghet för allmänheten. Därför
            ville jag kalla dessa ordningsvakter för trygghetspersoner.
          </note>
          <note>
            Kia Andersson talar hela tiden om polisbristen.
          </note>
          <note>
            Varför tillskjuter ni inte mera medel till polisväsendet? Mig
            veterligt har ni inte gjort det på många år.
          </note>
          <note>
            Hur skall ni då komma till rätta med polisbristen? Vi har ju
            ändå det problemet. Vi måste göra något. Jag tycker att det är
            bättre att komma med förslag än att bara stå i talarstolen och
            säga något.
          </note>
          <note>
            När det gäller New York-modellen har vi aldrig sagt att den skall
            överföras till punkt och pricka. Men det finns mycket i New York-modellen
            som man kan föra över. Jag vill ställa en fråga till Kia Andreasson
            som både är lärare och mamma. Det här handlar om att man skall
            tillrättavisa och göra något snabbt när en ungdom har gjort fel.
            Det går ut på att man skall slå till vid småbrotten. Det handlar
            om att ungdomarna inte skall tycka att det inte spelar någon roll
            vad de gör; då byggs brotten på och blir värre och värre.
          </note>
          <note>
            Varför har Kia Andreasson något emot detta?
          </note>
          <note type="speaker">
            Anf. 111 KIA ANDREASSON (mp) replik:
          </note>
          <note>
            Fru talman! Det handlar inte endast om antalet poliser, men visst
            måste vi ha poliser så att de räcker till de uppgifter som vi
            säger är viktiga. Men när det gäller antalet poliser kan det också
            vara en chimär, som jag sade, om poliserna måste göra administrativ
            personals arbete. Därför är det viktigt att se över hela personalstyrkan
            inom polismyndigheten, så att det frigörs poliser. Jag har hört
            uppskattningar om att ett stort antal poliser kan frigöras om
            vi får mer administrativ personal.
          </note>
          <note>
            När det gäller trygghet och ordningsvakter är jag tveksam. Sådana
            här uppdrag kan lätt blandas ihop.
          </note>
          <note>
            Den långa utbildning som poliser har är bra. Poliser är de personer
            som får lov att utöva våld och ta itu med sådana här besvärliga
            situationer. Det är ett stort steg att överföra uppgifter till
            ordningsvakter, och det måste föregås av mycket noggranna analyser.
          </note>
          <note>
            När det gäller pengar vet Maud Ekendahl att polisen har fått,
            och får alltjämt i budgetförslaget, utökade resurser, så det har
            visst blivit en ändring. Och
          </note>
          <note>
            Miljöpartiet och Vänstern är med på detta budgetförslag.
          </note>
          <note>
            Jag sade att New York-modellen innehåller viktiga delar. Men
            jag tycker att det här är tillfredsställt i den modell som vi
            i Sverige säger oss vilja ha med närpolisen och dess problemorienterade
            arbete. I den modellen finns sådana här moment. Man ser vad det
            finns för problem i ett område, och så går man till botten med
            dem och tar även itu med de mindre brotten. Det finns ingen motsättning
            när det gäller dessa modeller. Jag tycker tvärtom att vi skall
            ivra för den modell som vi har.
          </note>
          <note type="speaker">
            Anf. 112 MAUD EKENDAHL (m) replik:
          </note>
          <note>
            Fru talman! Tror Kia Andreasson att det räcker med att de poliser
            som har administrativa arbetsuppgifter kommer ut i operativ verksamhet?
            Det har ju försvunnit 1 000 dugliga 58-åriga poliser, vilket har
            sagts här i kammaren från flera håll. Det är ju för att det skall
            bli ett tillräckligt antal personer som vi går ut och säger att
            även ordningsvakter kan vara resurser. Jag tror nämligen inte
            att det här räcker.
          </note>
          <note>
            Ni har gått med på att det skall bli mer pengar till polisväsendet.
            Vad har de pengarna gått till? Jo, de har gått till löneutbetalningar.
            Poliser måste också få löneökningar. Även om de har fått det har
            man en eftersläpning på ungefär ett år inom polisväsendet när
            det gäller lönehöjningar. Det handlar ju inte om friska pengar
            till själva verksamheten, som vi medborgare sedan har nytta av.
          </note>
          <note type="speaker">
            Anf. 113 KIA ANDREASSON (mp) replik:
          </note>
          <note>
            Fru talman! Det handlar om utökade resurser som har kommit polisen
            till del. De bidrar naturligtvis också till att en ökning av polisantalet
            kommer till stånd. Det är en intagning till Polishögskolan nu,
            och ett större antal kommer att antas. Men det handlar inte bara
            om antalet poliser. Jag vet att moderaterna ofta stirrar sig blinda
            på just antalet. Det handlar också om att andra delar i samhället
            måste fungera så att inte brott begås. Hela samhället hänger ihop.
            Men jag säger inte emot att vi måste ha en viss bas av poliser,
            så att de täcker uppgifterna. Men man skall inte bara prata om
            antalet.
          </note>
          <note type="speaker">
            Anf. 114 MARGARETA SANDGREN (s):
          </note>
          <note>
            Fru talman! I detta betänkande behandlas motioner om polisfrågor.
            Det är motioner som väckts under den allmänna motionstiden, som
            tidigare har sagts.
          </note>
          <note>
            Motionerna tar upp allt från polisens organisation, personalbehov,
            arbetstider, arbetsmetoder, evenemangskostnader och kostnader
            för djurhållning.
          </note>
          <note>
            Det som krävs i många av motionerna ingår i uppdraget till Rikspolisstyrelsen
            att arbeta med eller är föremål för beredning i Regeringskansliet.
            Det som krävs i reservationerna är mer omfattande utredningar,
            skyndsammare utredningar eller mer intensifierat arbete på olika
            områden. I de flesta reservationerna alltså ingen större avvikelse
            från det arbete som redan pågår.
          </note>
          <note>
            Jag vill inledningsvis yrka bifall till utskottets hemställan
            och avslag på reservationerna.
          </note>
          <note>
            Det som utöver yrkanden på reservationerna har framkommit i debatten
            är polisens resurser. Det trodde jag nog också skulle komma upp
            i dag. De anses vara för små i förhållande till behovet.
          </note>
          <note>
            I dag behandlar vi inte anslagsfrågan. Det gör vi i samband med
            behandlingen av vårpropositionen och kanske främst i höst vid
            behandlingen av budgetpropositionen inför år 2000.
          </note>
          <note>
            Jag vill säga att det inte råder några delade meningar mellan
            oss i justitieutskottet om att polisväsendet faktiskt behöver
            mer resurser, och mer resurser har anslagits till polisväsendet.
            Hur framgångsrikt polisväsendet skall kunna bli i brottsbekämpningen
            handlar dock inte enbart om mer resurser. Det handlar lika mycket
            om vilken kompetens polisen skall inneha, vilka arbetsmetoder
            som används och som behöver utvecklas, vilka verktyg vi kan ge
            i form av registreringsmöjligheter och en ändamålsenlig lagstiftning.
            Det handlar om ledarskap, bedömning och analys, om uppföljning,
            utvärdering och vikten av samarbete mellan polisen, andra myndigheter
            och andra aktörer.
          </note>
          <note>
            Som har sagts här besökte justitieutskottet Stockholmspolisen
            i går. Vi fick naturligtvis veta att man behöver mer resurser.
            Men vi fick också veta att man faktiskt klarar av sin situation
            i dagsläget, men att man är ytterst sårbar. Den civilanställda
            personalen har nämnts här. Det togs naturligtvis upp att man hade
            avskedat civilanställd personal. Man skulle behöva ha tillbaka
            hälften av den, dock inte med den kompetens som den personalen
            ägde vid tillfället för avskedandet. Det var annan kompetens som
            civilanställd personal skulle kunna ha.
          </note>
          <note>
            Man visade också på att man trots ekonomiska problem lyckats
            få ned brottsligheten med i genomsnitt 8 %. Det kunde naturligtvis
            variera mellan olika brottstyper, men det är en tydlig förbättring.
            Man kunde också peka på anmärkningsvärt goda resultat när det
            gäller närpolisverksamheten.
          </note>
          <note>
            Den eländesbeskrivning som man ofta hör, kanske främst från moderater,
            är inte sann på det här området heller. Man pekade också från
            Stockholmspolisens sida på att andra i samhället också har ett
            stort ansvar, främst vad avser brottsförebyggande arbete. T.ex.
          </note>
          <note>
            pekades på behovet av utökad missbrukarvård, att affärsinnehavare
            och andra måste bli bättre på att stävja snatterier och stölder
            samt vidare att den sociala kontrollen måste stärkas.
          </note>
          <note>
            Vi socialdemokrater hävdar bestämt välfärdens betydelse som ett
            viktigt fundament i det brottsförebyggande arbetet, att människor
            har jobb, att alla barns och ungdomars uppväxtvillkor är goda,
            att man har ekonomisk trygghet, att kommunernas fritids- och kulturutbud
            når alla. Vi tror nämligen att ökade klyftor i samhället utgör
            en grogrund för kriminaliteten.
          </note>
          <note>
            Vi är beredda att verka för mer resurser till polisen, men inte
            på bekostnad av välfärden. Därför får en ökning av anslaget till
            rättsväsendet ske i den takt som det är möjligt ur detta perspektiv.
          </note>
          <note>
            Jag vet att det i moderaternas motioner och även i kristdemokraternas
            finns exempel på mer resurser till rättsväsendet, men det finns
            också exempel på kraftiga besparingar som jag tror skulle försämra
            villkoren för en hel del grupper i samhället. Det gäller inte
            minst moderaternas förslag med indragna resurser från kommunerna.
            Jag tyckte att det framgick ganska klart i går vid besöket hos
            citypolisen att det är viktigt att alla samhällets myndigheter
            och andra aktörer kan medverka t.ex. när det gäller bra missbrukarvård
            och annat.
          </note>
          <note>
            Låt mig ta upp en annan sak. I Stockholm har
          </note>
          <note>
            Moderaterna tillsammans med Kristdemokraterna och
          </note>
          <note>
            Folkpartiet sänkt skatten med 40 öre. Vad har det fått för konsekvenser
            på t.ex. anslagen till missbrukarvården?
          </note>
          <note>
            Häromveckan läste jag i dagstidningen att i Vantörs kommundel
            har skattesänkningen lett till en dramatisk nedskärning av anslagen
            till barn- och ungdomsverksamheten. Fritidsgårdar och parklekar
            tvingas stänga. Ansvarig kommundelspolitiker, moderat, anser inte
            att det är en kommunal uppgift att se till att barnen blir sysselsatta.
            Jag undrar vad det kan få för konsekvenser när det gäller ungdomars
            fritid att man stänger fritidsgårdar. Vad gör de i stället? Inte
            har alla föräldrar råd att bekosta en dyrbar fritidsverksamhet
            för sina barn.
          </note>
          <note>
            Det är alltså viktigt att de här verksamheterna finns ute i kommunerna
            för att man skall kunna erbjuda sina barn och ungdomar vettig
            aktivitet. Det är viktigt att vi också satsar på det som vi normalt
            kallar välfärd och att människor lever ganska gott i samhället.
            Därmed minskar vi grogrunden för kriminaliteten.
          </note>
          <note>
            När det gäller reservationerna begränsar jag mig till det som
            ni har yrkat bifall till i talarstolen. Det handlar bl.a. om polisens
            arbetsuppgifter. Här kräver reservanterna att regeringen snarast
            låter utreda frågan om polisens arbetsuppgifter. Man anger passärenden
            och parkeringsfrågor samt att civilanställd personal i större
            utsträckning tas i anspråk för sådana uppgifter.
          </note>
          <note>
            Som angetts i betänkandet är polisen passmyndighet, och polisen
            skall kunna avslå en ansökan om den sökande t.ex. är belagd med
            reseförbud eller om personen är misstänkt för brott och detta
            anmälts till förundersökning. Det är svårt att se vilken annan
            myndighet som skulle kunna få ta del av denna information för
            att t.ex. avslå en ansökan.
          </note>
          <note>
            Beträffande ianspråktagande av icke polisutbildad personal för
            vissa arbetsuppgifter som i dag åligger en polisman har regeringen
            givit Rikspolisstyrelsen i uppdrag att undersöka möjligheterna
            och förutsättningarna för detta. Det återfinns i årets regleringsbrev
            till polisen, liksom att se över om andra myndigheter kan ta över
            vissa arbetsuppgifter.
          </note>
          <note>
            I årets budgetproposition skriver regeringen att polisen skall
            bedriva sådan verksamhet som just polisen har kompetens och förutsättningar
            för. Polisen måste också ställa sig frågan om en viss åtgärd är
            motiverad med hänsyn till kostnader och personalåtgång och om
            den är rätt prioriterad i förhållande till annan polisiär verksamhet.
          </note>
          <note>
            Lägg därtill Stockholmspolisens egen rapport.
          </note>
          <note>
            Man har tittat närmare på just polisens arbetsuppgifter och delat
            upp dem i olika kategorier; sådant som man själv kan besluta om
            man skall förändra, sådant som är reglerat i föreskrifter och
            sådant som är reglerat i lag och författning. Man kommer naturligtvis
            att jobba vidare med de frågorna och föra dem vidare för eventuella
            ändringar i regler och lagar. Man kan inte tvärsäkert säga att
            något inte är en arbetsuppgift för polisen. Det kan variera över
            tiden.
          </note>
          <note>
            Jag har ganska kort talartid kvar, så jag går in på nästa åtgärd.
            Det gäller den kvalificerade brottsligheten. Här skriver moderaterna
            att skattetrycket är orsaken till att smugglingen är så omfattande.
            Vidare att kriminalunderrättelseverksamheten måste intensifieras
            och slutligen att regeringen bör få i uppdrag att driva dessa
            frågor mer intensivt i det internationella samarbetet och samtidigt
            se till att en satsning görs på denna verksamhet.
          </note>
          <note>
            Då vill jag bara hänvisa till betänkandet som redogör för EU:s
            högnivågrupp, där man jobbar med detta. Man har bildat en aktionsgrupp
            som behandlar organiserad brottslighet i Östersjöområdet. Vi har
            ingått bilaterala och multilaterala avtal om tullsamarbete. Regeringen
            har tillkallat en kommitté för central kraftsamling mot den organiserade
            brottsligheten.
          </note>
          <note>
            Jag vill hävda med det som framgår av betänkandet att med de
            beskrivna och vidtagna åtgärderna har regeringen intensifierat
            arbetet och kampen mot den kvalificerade brottsligheten.
          </note>
          <note>
            Då frågar jag reservanterna: Vad mer skall göras?
          </note>
          <note>
            Borde man inte kunna vara lite mer konstruktiv i sin kritik eller
            komma med förslag på vad som ytterligare kan göras?
          </note>
          <note>
            Jag har lite tid kvar. Jag får återkomma i replikerna om det
            är så att jag har missat att kommentera en reservation som det
            har yrkats bifall till. Jag vill än en gång yrka bifall till hemställan
            i betänkandet och avslag på reservationerna.
          </note>
          <note type="speaker">
            Anf. 115 MAUD EKENDAHL (m) replik:
          </note>
          <note>
            Fru talman! Det är så typiskt för Margareta Sandgren att när
            vi från oppositionen har fogat reservationer säga att arbete pågår
            i regeringen eller att regeringen har för avsikt att tillsätta
            en utredning. Det är därför vi vill trycka på och få ett tillkännagivande
            så att det blir lite skjuts på ärendena i stället för att hänvisa
            till att ett arbete pågår eller något annat.
          </note>
          <note>
            Jag har läst i betänkandet om integritetsfrågorna.
          </note>
          <note>
            Det står att frågorna skall ses över och analyseras.
          </note>
          <note>
            Det skall göras inom det snaraste. När tänker man sätta i gång
            med det arbetet? Varför har man inte tagit upp frågorna tidigare?
            Ni sitter vid makten för femte året. Ni kan inte varje ny mandatperiod
            säga att ni tänker göra något osv. Ni måste väl ha gjort något
            tidigare år också?
          </note>
          <note>
            Sedan var det frågan om skattesänkningar. Jag vill inte gå in
            i detalj om fritidsgårdar osv. Men en sak är klart - och det står
            vi moderater för - nämligen att skatteintäkterna till kommunen
            är ett lån från medborgarna. De pengarna skall politiker inte
            spendera hur som helst. De pengarna skall i så stor utsträckning
            som möjligt finnas i medborgarnas plånböcker.
          </note>
          <note type="speaker">
            Anf. 116 MARGARETA SANDGREN (s) replik:
          </note>
          <note>
            Fru talman! Jag börjar med det sista. Politiker i kommunerna
            spenderar inte pengarna hur som helst.
          </note>
          <note>
            Det finns naturligtvis en tanke bakom. Det finns säkert de som
            har tittat på vad det innebär om fritidsverksamhet för ungdomar
            tas bort och vart ungdomarna tar vägen.
          </note>
          <note>
            Det är viktigt med integritetsfrågorna. Det finns inga som helst
            delade meningar där. Det är viktigt att regeringen har kommit
            i gång med arbetet. Just nu bereds buggningsutredningen. Man kommer
            att följa upp och noga utvärdera lagstiftningen om polisregister.
            Man skall återkomma till lagstiftningen om tvångsmedel.
          </note>
          <note>
            Det är inte så att det under fem år har pågått en diskussion
            om integritetsfrågorna i kammaren. Frågorna har tagits upp då
            och då. Det är viktigt att arbetet görs.
          </note>
          <note>
            Regeringen har gett ett uppdrag till Rikspolisstyrelsen att se
            över frågan om arbetstider, arbetsuppgifter osv. Vad mer skall
            regeringen göra? Skall man gå in och styra verksamheten i detalj?
            Skall regeringen tala om att si och så skall göras? Myndigheten
            har uppdraget och skall verkställa det.
          </note>
          <note type="speaker">
            Anf. 117 MAUD EKENDAHL (m) replik:
          </note>
          <note>
            Fru talman! Vad skall regeringen göra? Regeringen kan sätta upp
            en sluttidpunkt. Det skall vara färdigt inom en viss tid och sedan
            skall det ske en redovisning. Det går inte att glida förbi frågorna.
            Det ger ingen substans i debatten att debattera just den saken.
          </note>
          <note>
            Fru talman! Jag hann inte bemöta Margareta
          </note>
          <note>
            Sandgren i mitt förra inlägg i frågan om återanställning av civilanställda.
          </note>
          <note>
            Vi fick i går på flera håll höra att arbetsinnehållet har förändrats,
            även för civilanställda, men inte till en sådan svårighetsgrad
            att det behövs en helt annan kompetens. Det finns något som heter
            fortbildning och som många andra använder sig av. Det går visst
            att återanställa och sedan fortbilda inom vissa områden, datateknik
            m.m.
          </note>
          <note>
            Polisen sade i går att det inte behövs så många fordonstekniker
            till de gamla bilarna. Det var ett litet exempel som länspolismästaren
            ville peka på.
          </note>
          <note type="speaker">
            Anf. 118 MARGARETA SANDGREN (s) replik:
          </note>
          <note>
            Fru talman! Visst går det att vidareutbilda personalen för andra
            arbetsuppgifter. Det har säkert gjorts under åren och skulle säkert
            kunna göras här.
          </note>
          <note>
            Polismästaren sade bl.a. det som Maud Ekendahl tog upp, men han
            sade också att han inte skulle återanställa just den personal
            han hade avskedat eftersom de inte hade den kompetensen. Sedan
            kan det finnas möjligheter till vidareutbildning, men det var
            vad han själv sade.
          </note>
          <note type="speaker">
            Anf. 119 RAGNWI MARCELIND (kd) replik:
          </note>
          <note>
            Fru talman! Margareta Sandgren efterlyste konstruktiv kritik.
            Det är något häpnadsväckande, när man samtidigt hör en argumentation
            som är så långt bort från polisfrågor och rättsväsendet som man
            någonsin kan höra.
          </note>
          <note>
            Margareta Sandgren buntar ihop oss kristdemokrater med moderaterna
            och talar om kommunalpolitik och om prioriteringar i Stockholms
            län och om att det har skett nedskärningar i den sociala omsorgen,
            skolan osv. Om jag nu skall hålla mig till samma dåliga argumentationsteknik,
            vill jag påpeka för Margareta Sandgren att i Gävle kommun där
            socialdemokraterna har haft makten i 70 år har nedskärningar skett
            inom social omsorg, skola, barnomsorg, missbruksvården osv.
          </note>
          <note>
            Det vore mer intressant om vi tillsammans kunde inse att rättsväsendet
            ändå har fått för lite pengar under de senaste åren, och det har
            drabbat poliskåren.
          </note>
          <note>
            Omorganisationen, effektiviseringarna och besparingarna har drabbat
            poliskåren. Detta är helt uppenbart. Därför är det viktigt att
            vi får tillbaka mer personal. Då kvarstår min fråga till Margareta
            Sandgren:
          </note>
          <note>
            Hur skall de ca 250 nya studerande på Polishögskolan täcka behoven
            som kommer att uppstå i samband med kommande pensionsavgångar?
          </note>
          <note type="speaker">
            Anf. 120 MARGARETA SANDGREN (s) replik:
          </note>
          <note>
            Fru talman! Jag tror inte alls att jag är särskilt långt borta
            från polisfrågor, Ragnwi Marcelind. Dessa frågor rör även brottsförebyggande
            verksamhet, dvs.
          </note>
          <note>
            det som polisen sysslar med. Det är lika viktigt. Poliserna själva
            tog vid gårdagens samtal upp frågan om att satsa på annat.
          </note>
          <note>
            Det är illavarslande med Gävle. Men jag tror inte att man först
            har sänkt skatten för att sedan dra ned på verksamheten. Men när
            man har varit i trångmål med ekonomin har man varit tvingad att
            göra nedskärningar för att klara verksamheten.
          </note>
          <note>
            Jag har inte sagt något annat än att det behövs mer resurser
            till polisen. Vi behöver öka omfattningen på utbildningen. Det
            framgår också av betänkandet. I
          </note>
          <note>
            polisens budgetunderlag framgår det klart att behovet är 600-650
            nyutbildade. Ett arbete pågår inom Rikspolisstyrelsen för att
            utöka antalet utbildningsplatser och förlägga dem på annat håll
            i landet. Regeringen återkommer med förslag till hur de nyutbildade
            poliserna skall anställas. Det kommer säkert i höstens budgetproposition.
            Det är Rikspolisstyrelsens uppgift att redovisa för regeringen
            hur behovet av nyrekrytering ser ut inom polisen.
          </note>
          <note type="speaker">
            Anf. 121 RAGNWI MARCELIND (kd) replik:
          </note>
          <note>
            Fru talman! Vi är alla intresserade av brottsförebyggande arbete,
            Margareta Sandgren. I Gävle sänks inte några skatter, men kommunen
            äger alla bolag som över huvud taget går att äga om de så är belånade
            upp till hakan.
          </note>
          <note>
            Vi kristdemokrater har aldrig påstått att vi tycker att civilanställda
            skall återanställas med utgångspunkt i hur det såg ut tidigare.
            Vi tror att det kan behövas en annorlunda kompetens. Det var vi
            också inne på i resonemangen under besöket. Men självklart behövs
            det fler människor som kan arbeta med utredningar, så att polisen
            med sin kompetens kan vara ute bland folket.
          </note>
          <note>
            Vi fick också information i går om att när polisen finns på plats
            - som t.ex. i vissa kvarter i Stockholms city - sjunker brottsligheten.
            Bara genom att visa sig i tunnelbanan osv. och t.ex. med hjälp
            av videokameror sjunker brottsligheten. Vi behöver fler poliser,
            och vi kan vara överens om det.
          </note>
          <note>
            Det vi tycker är svårt är att man hela tiden vill avvakta. Maud
            Ekendahl citerade också betänkandet på den punkten. Det är hög
            tid att handla och se till att vi har en poliskår som kan motsvara
            de behov vi går till mötes inför millennieskiftet.
          </note>
          <note type="speaker">
            Anf. 122 MARGARETA SANDGREN (s) replik:
          </note>
          <note>
            Fru talman! Vi är överens om att det behövs fler poliser och
            att det är bra om polisen kan vara ute i samhället. Det får effekter
            på brottsligheten. Regeringen har gett ett uppdrag till Rikspolisstyrelsen.
            Jag förstår nu att Ragnwi Marcelind menar att det måste till resurser.
            Vi har en kaka att dela på. Den skall också gå till andra viktiga
            uppgifter i samhället. Välfärden är också en viktig del.
          </note>
          <note>
            Ragnwi Marcelind tycker att jag talar om sådant som ligger utanför
            polisfrågorna. Men vad har Gävles kommunala bolag med saken att
            göra?
          </note>
          <note type="speaker">
            Anf. 123 ALICE ÅSTRÖM (v):
          </note>
          <note>
            Fru talman! Jag skall börja med att yrka bifall till utskottets
            hemställan. Jag tänker också föra ett resonemang kring reservationerna
            och debatten här. Polisväsendet är en viktig del av rättsväsendet.
            Det har stor betydelse hur det fungerar.
          </note>
          <note>
            I debatten har det framförts kritik mot att det har hänt alldeles
            för mycket inom polisväsendet. Det har varit stora omorganiseringar.
            Man stängde polisutbildningen för att göra om den. Nu har man
            börjat med ny antagning igen och ett annat arbetssätt. Polisorganisationen
            runtom i landet har genomgått stora organisatoriska förändringar.
            Samtidigt väcks kritik från talarstolen mot att ingenting händer.
            Det sägs att allting står stilla. Det har varit helt förlamat.
            Man bara pratar i talarstolen och ingenting händer. Man bara utreder
            och avvaktar. Det har förvånat mig, för detta är synpunkter som
            definitivt inte går ihop.
          </note>
          <note>
            Det har hänt mycket inom rättsväsendet och polisväsendet. Den
            stora omorganisationen inom polisen och besparingskraven ledde
            till en mycket svår situation. Alla stora omorganiseringar föranleder
            stora problem. Det gäller i vilken organisation som helst. I
          </note>
          <note>
            en så stor och rikstäckande organisation som polisen uppstår
            tydliga problem i ett övergångsskede.
          </note>
          <note>
            Nu kan man se att närpolisverksamheten har börjat sätta sig och
            utvecklas. Ett riktigt närpolisarbete har kommit i gång. Omorganisationen
            har lett till att det nu börjar vända.
          </note>
          <note>
            Det har talats mycket om justitieutskottets besök hos citypolisen
            i Stockholm i går. Det är tydligt att man bara hör det man själv
            vill höra. Vi fick också information om att närpolisarbetet har
            lyckats bra i
          </note>
          <note>
            Stockholm. Nu har man börjat komma i gång. Brottsligheten sjunker
            i flera olika brottskategorier. Statistiken visar på en positiv
            utveckling. Det kan man också höra runtom i landet, nu när närpolisverksamheten
            börjar fungera. Men därmed är inte allting bra inom polisväsendet.
            Mycket behöver göras.
          </note>
          <note>
            De borgerliga partierna kräver hela tiden mer pengar och tror
            att det skall lösa allt. Vi i Vänsterpartiet har varit positiva
            till den förändring som skett inom polisen. Polisen har varit
            tvungen att ta ett ekonomiskt ansvar. Det har varit ett oerhört
            ekonomiskt slöseri inom polisen under tidigare år. Man har inte
            behövt ta ansvar för ekonomin. Det har bara rullat på.
          </note>
          <note>
            Den kritiken har varit tydlig när Riksrevisionsverket har granskat
            polisen.
          </note>
          <note>
            Det har visat sig att det har blivit för stora neddragningar.
            Under de senaste åren har regeringen börjat skjuta till mer pengar
            till rättsväsendet och polisen. Det enda parti som brukar föreslå
            större belopp är Moderaterna. Nu lägger regeringen mer pengar
            på rättsväsendet enligt överenskommelsen i budgeten än vad Folkpartiet
            och Kristdemokraterna har krävt tidigare. Men det är helt plötsligt
            inte tillräckligt. Det som tidigare var lösningen på problemen
            inom polisen är nu, när det kommer, helt fel. Tidigare sade dessa
            partier att extra tillskott skulle lösa allting.
          </note>
          <note>
            Nu räcker inte det, utan man måste skjuta till ytterligare medel
            och det skall lösa alla problem.
          </note>
          <note>
            Vi måste hushålla med resurserna. Vi måste se samhället i ett
            helhetsperspektiv. Rättsväsendet har genomgått en stor förändring.
            Nu, när det börjar sätta sig, kommer vi att kunna se mycket tydligare
            exakt vilka resurser som behövs. Det kommer säkert att behöva
            skjutas till mer.
          </note>
          <note>
            Fru talman! Jag vill ta upp diskussionen om New
          </note>
          <note>
            York-modellen. Den dyker upp i nästan alla polisdebatter och
            framhålls som mycket positiv. Statistiken från New York visar
            att brottsligheten har sjunkit markant. När man i Sverige talar
            om New Yorkmodellen säger man ofta: Vill ni inte att polisen skall
            ingripa snabbt mot ungdomsbrottslingar och mot småbrott? Det är
            bra att man gör det. Jag tror att vi alla är överens om att polisen
            skall ingripa och vara speciellt uppmärksam när det gäller ungdomar
            som börjar komma på glid. Men det man sällan pratar om är den
            kritik som framförs mot modellen.
          </note>
          <note>
            New York-modellen slår oerhört hårt mot de mest utsatta. De hemlösa
            i New York är de som oftast blir gripna av polisen, därför att
            de har sovit i hus som står tomma osv. Man tar inte upp att flera
            organisationer som jobbar för mänskliga rättigheter kritiserar
          </note>
          <note>
            New York-polisen för arbetsmetoderna. Det förekommer etnisk diskriminering,
            brott mot mänskliga rättigheter och polisbrutalitet. I New York
            börjar dessutom fängelserna bli överfulla. Där sitter människor
            som har gripits för småbrott. Oftast är den sociala situationen
            orsak till brottsligheten.
          </note>
          <note>
            Givetvis är det svåra gränsdragningar. Det är viktigt att vi
            skapar ett arbetssätt inom polisen i Sverige som passar det svenska
            samhället. Men vi får inte bli så blinda att vi bara ser fördelar
            med en modell och inte lyfter upp till diskussion de nackdelar
            som kan finnas. För det finns också en svart sida av New
          </note>
          <note>
            York-modellen.
          </note>
          <note>
            Fru talman! Jag vill ta upp något som är positivt i reservationerna.
            Moderaterna börjar nu signalera ganska tydligt att man inte tänker
            ställa sig bakom ett förslag om införande av buggning. Under alla
            tidigare år som jag har suttit i riksdagen har moderaterna krävt
            i motioner att man skall få införa buggning. I
          </note>
          <note>
            detta betänkande skriver moderaterna i sin reservation att man
            inte är beredd att införa buggning innan man har gjort en översyn
            av integritetsaspekterna. Man måste ta ett helhetsgrepp först.
            Vi i Vänsterpartiet ser det som positivt att det börjar bli en
            förändring i den frågan.
          </note>
          <note>
            Regeringen signalerar att man skall göra en utvärdering av den
            nya polisregisterlagen ur integritetsaspekten och att man också
            kommer att tillsätta en utredning som tar upp frågor om tvångsmedel
            osv. Vi i Vänsterpartiet kommer att följa frågan noga, för att
            se till att den inte blir liggande. Det får inte bara bli ord
            i ett betänkande. Det måste komma en helhetsöversyn av integritetsaspekterna.
          </note>
          <note>
            Fru talman! Jag vill återigen yrka bifall till utskottets hemställan.
          </note>
          <note type="speaker">
            Anf. 124 MAUD EKENDAHL (m) replik:
          </note>
          <note>
            Fru talman! Jag skulle vilja bemöta Alice Åström när det gäller
            Polishögskolan. Vi moderater tycker att det är för sorgligt att
            vi har förlorat 800 poliser som skulle kunna vara poliser i dag
            för att man stängde skolan i två års tid. Och så står Alice Åström
            och håller med och säger: Jamen, det var ju för att man skulle
            lägga om utbildningen, förändra den.
          </note>
          <note>
            Vilken annan svensk skola stängs i ett par år bara för att man
            vill förändra sin utbildningsplan? Den kör man ju, och sedan sätter
            man ett stopp och så börjar man den nya utbildningen en viss vår-
            eller hösttermin. Jag bara undrar: Anser Alice Åström att det
            var rätt att vi i Sverige i dag har förlorat 800 poliser?
          </note>
          <note>
            När det gäller näpoverksamheten sade Alice
          </note>
          <note>
            Åström att man bara hör det man vill höra och att näpo börjar
            fungera riktigt bra. I går ställde vår ordförande, Gun Hellsvik,
            en fråga till polisen om hur näpo fungerar i Stockholm. Man sade:
            Det är en sårbarhet eftersom vi får göra utryckningar och vara
            med i utryckningsstyrkan så ofta. Det är så svårt för oss att
            kunna ha en ordentligt planerad arbetstid och jobba med de frågor
            inom näpo som vi skulle vilja.
          </note>
          <note type="speaker">
            Anf. 125 ALICE ÅSTRÖM (v) replik:
          </note>
          <note>
            Fru talman! Jag skall börja med det sista. Det sades att det
            finns en sårbarhet och ett problem när det gäller utryckningsfrågor.
            Det sades att närpoliser i
          </note>
          <note>
            Stockholm ofta blir inkommenderade till större arrangemang och
            att det har skapat en ryckighet. Men jag sade inte att närpolisverksamheten
            var perfekt. Jag sade att den har börjat fungera bra. Tittar vi
            rent statistiskt på hur brottsutvecklingen är har man goda resultat.
            Jag tror inte att det är varken det ena eller andra, att det är
            helt dåligt och att ingenting fungerar eller att allting är jättebra.
            Men vi behöver en balans i debatten, och vi måste också kunna
            se när det börjar fungera.
          </note>
          <note>
            Sedan håller jag med om den kritik som finns när det gäller utrycknigsverksamheten,
            när det gäller övriga uppgifter. Men det pågår också en utredning
            hos Rikspolisstyrelsen. Man tittar på hur man skall kunna göra
            detta, på vilka arbetsuppgifterna skall vara och på stora arrangemang.
            Det här kommer också att leda till förändring när det gäller polisen.
          </note>
          <note>
            Vad gäller polisutbildningen var frågan vilken annan utbildning
            som skulle stänga helt och hållet. Det är nog ganska få utbildningar
            som skulle göra det.
          </note>
          <note>
            Men polisutbildningen är också väldigt speciell.
          </note>
          <note>
            Visst, det fanns också ekonomiska skäl. Men det fanns även just
            de här skälen att man skulle lägga om utbildningen, att man skulle
            ha ett annat arbetssätt. Vi vet också att de poliser som i dag
            går ut har en mycket bra utbildning. Jag tror inte att de 800
            poliserna kommer att vara förlorade. Det låter som att det här
            kommer att vara ett jätteproblem. Jag tror att man kommer att
            behöva se om man kan öka intagningen till Polishögskolan i framtiden
            för att också kunna fylla det här behovet. Men det är någonting
            man får återkomma till.
          </note>
          <note type="speaker">
            Anf. 126 MAUD EKENDAHL (m) replik:
          </note>
          <note>
            Fru talman! Vad gäller näpoverksamheten i Skåne län har jag varit
            där en hel del. Så sent som i måndags var jag i Örkelljunga kommun.
            Där skall man ha fyra poliser, men man har två. Veckan innan var
            jag i
          </note>
          <note>
            Klippan. Där skall man ha åtta poliser, men man har fyra.
          </note>
          <note>
            Det är vakanta tjänster på många ställen ute i landet, vilket
            gör att man inte kan arbeta som närpolis som man borde göra. Jag
            kan inte instämma och hålla med Alice Åström om att det börjar
            fungera riktigt bra. Närpolisen får användas till utryckningsstyrkan.
          </note>
          <note>
            Jag vågar inte tänka på hur sommaren skall bli. Då finns det
            inte någon på polisstationerna i Skåne eftersom man skall in till
            de större orterna och tjänstgöra.
          </note>
          <note>
            Så vi har nog lite olika synpunkter och synsätt på hur det fungerar.
          </note>
          <note>
            Jag skall också bemöta det Alice Åström tog upp om buggning.
            Jag är faktiskt glad för att vi har styrka från moderaternas sida
            att göra det som vi politiker ofta inte gör, nämligen att ändra
            oss, stanna upp och säga: Det vi tänkte från början var inte bra.
            Vi måste titta på helheten. Det är återigen de här integritetsfrågorna.
            Vi vet inte hur det här slår gentemot andra som inte är direkt
            berörda av buggning. Det handlar om de effekter man kan få runtomkring.
            Jag är väldigt stolt,
          </note>
          <note>
            Alice Åström, över att vi vågar utreda den saken.
          </note>
          <note type="speaker">
            Anf. 127 ALICE ÅSTRÖM (v) replik:
          </note>
          <note>
            Fru talman! Jag får börja med att säga till Maud
          </note>
          <note>
            Ekendahl att jag sade att det var väldigt positivt att moderaterna
            nu visar en annan inställning, att man har vävt in det här. Jag
            tycker också att det är starkt av moderaterna att göra det här,
            att våga titta på detta och stanna upp. Där kan ni med all rätta
            känna er stolta, och det har jag ingenting att invända emot.
          </note>
          <note>
            Jag hade, fru talman, knappast väntat mig att
          </note>
          <note>
            Maud Ekendahl och moderaterna på något sätt skulle kunna instämma
            i att det fanns någonting som var positivt inom polisen eller
            att någonting fungerar. Det är nattsvart. Det är det enda moderaterna
            säger. Det är tur att det inte fungerar så dåligt ute i verkligheten
            hos våra poliser som moderaterna gör gällande i den här kammaren.
            Då hade det varit en fullständig katastrof. Det är det inte, även
            om det är det man vill beskriva.
          </note>
          <note type="speaker">
            Anf. 128 RAGNWI MARCELIND (kd) replik:
          </note>
          <note>
            Fru talman! Det är intressant att höra Alice
          </note>
          <note>
            Åströms argumentation. Den är precis likadan som den var i november
            när vi höll vår föregående debatt.
          </note>
          <note>
            Hon påstod då att moderater och kristdemokrater vill ta fram
            mer pengar till rättsväsendet bara därför att regeringen har tillgodosett
            de tidigare kraven.
          </note>
          <note>
            Jag kan väl i och för sig förstå Alice Åströms dilemma. Att nu
            vara stödparti åt regeringen är ju lite annorlunda än att sitta
            i opposition, då ni tidigare krävde mer pengar till polisens verksamhet
            och till rättsväsendet.
          </note>
          <note>
            Det jag ville ta upp är att Alice Åström motsäger sig själv lite
            grann. I nästa andetag säger hon: Kan vi inte lugna oss när organisationen
            har satt sig. Säkert kommer mer pengar att behöva skjutas till.
          </note>
          <note>
            Det är ju precis det vi redan har insett. Det räckte inte, utan
            vi var tvungna att tillsätta mer, utöver vad regeringen hade sagt,
            därför att vi ser att det fortfarande är brist på poliser. Fortfarande
            behöver datasystem och digitala system bli bättre. Vi ser att
            det behövs mer närpolisverksamhet som skulle kunna fungera om
            det fanns mer personal som kunde vara ute på fler tider. Det finns
            alltså en rad frågor.
          </note>
          <note>
            Sedan säger Alice Åström: Det är tur att det inte fungerar så
            dåligt ute i verkligheten som exempelvis moderaterna säger. Jag
            tycker ändå att vi med all respekt har gjort besök hos länspolisen
            i Göteborg och Stockholm. Man har gett oss rop på att få mer resurser
            därför att personalen är sliten. Man inser att man inte orkar
            om man inte kan få mer pengar och mer personal.
          </note>
          <note type="speaker">
            Anf. 129 ALICE ÅSTRÖM (v) replik:
          </note>
          <note>
            Fru talman! Nej, Ragnwi, det är absolut inget problem att samarbeta
            med socialdemokraterna. Det är inte speciellt synd om mig som
            vänsterpartist, som nu måste stå för en politik som jag inte har
            stått för tidigare. Jag har definitivt inga problem med samarbetet
            med socialdemokraterna när det gäller det här området. Att Vänsterpartiet
            tidigare något budgetår krävde ytterligare medel till polisväsendet
            berodde på att vi tyckte att det här tillskottet behövdes. När
            regeringen sedan lägger ett förslag som ligger över de 100 miljonerna
            har jag heller inget problem som politiker att säga: Jamen titta,
            nu kommer de här medlen. Jag behöver inte yrka på ytterligare
            100 miljoner. De krav
          </note>
          <note>
            Vänsterpartiet har haft under åren när det gäller polisväsendet
            är de ökningar som också kommer nu framöver.
          </note>
          <note>
            Så till det här med bristen på poliser och frågan om var man
            lägger pengarna. Så är det givetvis när man besöker olika organisationer
            inom polis, domstolsväsende eller kriminalvården eller när man
            besöker kommunerna eller dagis och pratar om vilka resurser som
            behövs. Då finns det alltid krav utifrån organisationerna på att
            man behöver lite mer för att det skall fungera bättre. Man har
            olika behov.
          </note>
          <note>
            Vår uppgift som politiker är att avväga hur mycket man behöver
            satsa på olika områden. Jag tror att den avvägning som gjorts
            när det gäller rättsväsendet har inneburit för stora besparingar
            under en period, och det har krävt ganska mycket. Nu ökar man
            resurserna de närmaste åren. Innan vi har sett vad ökningarna
            resulterar i ute i organisationen är vi i Vänsterpartiet inte
            beredda att fortsätta att bara lägga på.
          </note>
          <note type="speaker">
            Anf. 130 RAGNWI MARCELIND (kd) replik:
          </note>
          <note>
            Fru talman! Jag tror inte för ett ögonblick att
          </note>
          <note>
            Alice Åström tycker att det är jobbigt att arbeta tillsammans
            med regeringen. Tvärtom tror jag att Alice tycker att det är så
            trevligt att hon t.o.m. är beredd att offra lite grann av sina
            hjärtefrågor av och till. Det har vi också sett i utskottet.
          </note>
          <note>
            Men när det gäller pengar skulle jag vilja veta om
          </note>
          <note>
            Alice inte är beredd att sätta till mer pengar till rättsväsendet,
            utgiftsområde 4. Regeringen säger ju själv i prognosen för det
            kommande året att det kommer att vara ett behov på 0,4 miljarder.
            Kommer då Alice
          </note>
          <note>
            Åström att säga nej när regeringen kommer att lägga till de 0,4
            miljarderna som kommer att behövas? Det är en intressant fråga.
          </note>
          <note type="speaker">
            Anf. 131 ALICE ÅSTRÖM (v) replik:
          </note>
          <note>
            Fru talman! Jag kan tänka mig att det skulle vara en intressant
            fråga. Men det jag sade tidigare var just att vi anser att ställningstagandena
            om det kommande behovet inom rättsväsendet och de tillskjutna
            resurserna kommer att vara tillräckliga.
          </note>
          <note>
            Sedan, fru talman, kan det väl vara rätt trevligt att det finns
            andra som är så bekymrade över att man får göra sig av med hjärtefrågor
            osv. Det är självklart så att jag som vänsterpartist inte får
            igenom all min politik. Men det finns mycket som hela tiden går
            framåt, och det är många förändringar som jag ser som väldigt
            positiva i arbetet inom det här området.
          </note>
          <note>
            Att man sedan inte kan få igenom allting på en gång tror jag
            att alla är ganska väl medvetna om.
          </note>
          <note>
            Från borgerligt håll börjar man nu många gånger helt plötsligt
            att bara älska att lägga sig på ungefär samma uppfattning som
            Vänsterpartiet eller Miljöpartiet för att på så sätt kunna förändra
            saker och ting.
          </note>
          <note>
            Det kanske mer är ett problem för borgerligheten att man helt
            plötsligt börjar stå för en vänsterpartistisk politik. Men det
            tackar vi och tar emot, och det får vi väl använda oss av i framtiden.
          </note>
          <note type="speaker">
            Anf. 132 GUNNEL WALLIN (c):
          </note>
          <note>
            Fru talman! Det är några frågor som jag ur Centerpartiets synpunkt
            skulle vilja lyfta upp angående polisens verksamhet.
          </note>
          <note>
            Tillgången till poliser är begränsad i hela Sverige.
          </note>
          <note>
            Det tror jag att vi alla kan vara överens om. Det finns många
            luckor, särskilt i glesbygden, som ger en sämre tillgänglighet,
            och glesbygd finns det även i Skåne,
          </note>
          <note>
            Kia Andreasson. Just på de små orterna rycks närpoliserna bort,
            och man får stänga igen verksamheten för längre eller kortare
            tid.
          </note>
          <note>
            Att det skall finnas tillgång till polis även i glesbygden och
            att det bör finnas en glesbygdsfaktor vid fördelningen av polisresurserna
            inom landet är något som vi i Centerpartiet har fört fram vid
            åtskilliga tillfällen tidigare. Vi fick ett exempel på det omtalade
            studiebesöket hos polisen här i Stockholm i går. Man jämförde
            Vasastan med en kommun ute i landet med samma invånarantal, ca
            40 000 invånare. Det visade sig att antalet brott vara dubbelt
            så många i storstaden. Jag tycker att man kan sätta ett frågetecken
            för och lite närmare analysera varför det är så enormt stor skillnad.
            Är det så att en koncentration av människor leder till en så starkt
            ökad brottslighet? Och var skall vi göra angreppen kortsiktigt
            och långsiktigt?
          </note>
          <note>
            När det gäller polisens arbetstid tycker jag att det är viktigt
            att ge större frihet att bestämma utifrån de lokala behoven, vilket
            flera här har tagit upp, för behoven ser ju olika ut runt om i
            vårt land. Därför skall man ha möjlighet till flexibilitet i sin
            verksamhet.
          </note>
          <note>
            Det har diskuterats återanställning av civil personal, och jag
            instämmer i att det är en viktig fråga. Jag tror att man inom
            polisens verksamhet skulle må bra av att ha olika grupper, t.ex.
            de som kan ekonomi, IT
          </note>
          <note>
            och, som det talades om, fordonstekniker samt projektledning.
            Jag tror att det skulle bli en mycket effektiv verksamhet inom
            polisen om man blandade på det sättet.
          </note>
          <note>
            Vi har en grupp inom justitieutskottet som sysslar med uppföljningsfrågor.
            Där har vi just tagit fasta på polisverksamheten. Det är viktigt
            att följa upp effekterna av olika beslut och se vilken effektivitet
            de leder till. Det skall bli mycket intressant att följa denna
            fråga vidare.
          </note>
          <note>
            Det har ålagts besparingar. Vi vet att det är personalen som
            man kan göra besparingar på för att det skall få effekt, för det
            är den största utgiftsposten i budgeten. Vi har försökt att få
            i gång den tekniska utvecklingen, men det tar ju tid innan den
            får effekt.
          </note>
          <note>
            Man kan ju inte dra bort personal samtidigt som man sätter in
            den tekniska utvecklingen, utan det måste ju finnas en överlappningstid
            för att få effekt.
          </note>
          <note>
            Jag vill också trycka på detta med samverkan och samarbete mellan
            myndigheter och olika organisationer. Man ser lite överallt i
            samhället att samarbetet får effekt och att man kan minska brottsligheten
            på ett tidigt stadium. Det behövs mer av detta samarbete för att
            ytterligare minska brottsligheten. Då kommer jag automatiskt in
            på mer brottsförebyggande arbete för att på lång sikt få ned brottsligheten.
          </note>
          <note>
            Fru talman! Centerpartiet ställer sig bakom de två särskilda
            yttranden som finns i detta ärende, dels när det gäller arbetstiden,
            dels när det gäller återanställning av civil personal.
          </note>
          <note type="speaker">
            Anf. 133 MARGARETA SANDGREN (s) replik:
          </note>
          <note>
            Fru talman! Jag vill bara kommentera detta med arbetstiderna.
            Det är en avtalsfråga som man förhandlar om ute på polismyndigheten.
            Det är klart att det måste ske en anpassning till de behov som
            finns i de olika landsdelarna. Det är väldigt viktigt att det
            är en balans mellan det som är den enskilde polismannens intresse
            och verksamhetens intresse. Vad regeringen har sagt är att tiderna
            måste anpassas mer till verksamheten, och det är det man arbetar
            på. Frågan ligger ute hos polismyndigheterna, och det ser lite
            olika ut i olika delar av landet.
          </note>
          <note type="speaker">
            Anf. 134 GUNNEL WALLIN (c) replik:
          </note>
          <note>
            Fru talman! Om detta kan jag bara säga att det är otroligt segt.
            Det tar tid och det sitter långt inne innan man kommer till skott.
            Jag välkomnar att tanken finns och att man är på gång. Jag vet
            att man på vissa håll har kommit en bit framåt, men inte överallt.
          </note>
          <note type="speaker">
            Anf. 135 MARGARETA SANDGREN (s) replik:
          </note>
          <note>
            Fru talman! Ja, det kan vara segt eftersom det är ett avtal som
            man tidigare har förhandlat sig till. Från den fackliga organisationen
            hävdar man naturligtvis det som tidigare har lagts fast i avtal,
            och det är klart att det då kan vara segt. Men det är på gång,
            och det händer en del ute i landet.
          </note>
          <note type="speaker">
            Anf. 136 GUNNEL WALLIN (c) replik:
          </note>
          <note>
            Fru talman! Det är därför det är så otroligt viktigt att göra
            en uppföljning. Där man ser att det inte händer någonting måste
            man ju skjutsa på och trycka på.
          </note>
          <note>
            Det är ju ändå vi politiker som har det yttersta ansvaret.
          </note>
          <note type="speaker">
            Anf. 137 GÖRAN LINDBLAD (m):
          </note>
          <note>
            Fru talman! Jag har i motion 210 tagit upp problemet med eftersök
            av försvunna personer. Utskottet avstyrker motionen med i stort
            sett samma motiveringstext som i betänkandet 1997/98:18, där en
            miljöpartimotion som delvis hade liknande innehåll av utskottet
            ansågs tillgodosedd. Utskottets avstyrkan av min motion är välvilligt
            formulerad, och utskottet delar uppenbarligen min uppfattning
            att det fortfarande finns brister i polisens organisation när
            det gäller eftersök av försvunna. Jag kan därför inte förstå varför
            utskottet tvekar inför ett tillkännagivande i en sak där det faktiskt
            råder enighet och där uppenbara brister fortfarande kvarstår.
          </note>
          <note>
            Jag skall bespara kammaren ett yrkande. Eftersom det inte finns
            någon reservation är det ju skäligen meningslöst att jag yrkar,
            men jag kommer fortsättningsvis att följa frågan.
          </note>
          <note>
            Det är utmärkt att, som utskottet skriver, 40 polisbefäl har
            fått genomgå en utbildning i hur eftersök skall organiseras. Det
            är också bra att ytterligare utbildning planeras. Det här bör
            kunna förhindra tragedier som Jesper-fallet i Kungsbacka för drygt
            två år sedan. I Kungsbacka gick ju faktiskt hela eftersökningen
            snett från början. Jag har nyligen gått igenom terrängen. I själva
            verket är det ett parkområde och ingen riktig skog. Det är en
            park som är avgränsad av motorvägar och höga staket. Det är alltså
            ett mycket begränsat område. Ändå gick det så fel. Jag har också
            tagit del av hur sökarbetet utfördes steg för steg. Hade man i
            den här parken på ett tidigt stadium anlitat en kvalificerad spårhund
            så hade tragedin med säkerhet kunnat undvikas.
          </note>
          <note>
            Stora eftersök är dyrbara. De är svåra att organisera. Därför
            är det viktigt att man alltid redan på ett tidigt stadium försöker
            att koppla in utbildade spårhundar. Det gäller såväl polisens
            egna hundar, all purpose-hundar, som frivilliga team med t.ex.
            blodhundar. Där är ett exempel det nu bildade Jespers blodhundsteam.
            Det har startats av den förolyckade
          </note>
          <note>
            Jespers föräldrar i Kungsbacka.
          </note>
          <note>
            Först om hundarna misslyckas bör man anordna skallgång. Lukten
            efter skallgångskedjan försvårar hundarnas arbete. Dessutom är
            det inte helt enkelt att ordna en skallgång med outbildade personer.
            Man måste gå på ett visst sätt. Man måste se till att varje buske
            är undersökt. Med otränade civila är det mycket svårt. Medan hundarna
            söker kan man ju i god ordning kalla in tränad och lämplig personal,
            kanske militär personal, för en eventuell skallgång. En skallgång
            är dessutom mycket långsam. Är det en person som är i rörelse
            är det skäligen meningslöst med en skallgångskedja. Det fungerar
            endast när den försvunne redan ligger eller sitter stilla.
          </note>
          <note>
            Utomlands har man goda erfarenheter av spårarbete med blodhundar.
            Som jag har skrivit i motionen har polisen i staden New York tre
            blodhundar som de använder för eftersök. I Storbritannien har
            nyligen polisen i Essex skaffat två stycken. Det finns också andra
            polismyndigheter i Storbritannien som har beställt blodhundar
            av uppfödare utifrån de erfarenheter man redan har gjort i Essex.
          </note>
          <note>
            I början uppfattas de här hundarna som ett hot mot den ordinarie
            hundpolisens verksamhet. Det får man ju förstå. Allt ifrågasättande
            av en verksamhet innebär ju att de som sköter verksamheten känner
            sig hotade. Men i själva verket har det blivit så - och det gäller
            både de amerikanska och de engelska erfarenheterna - att de nya
            teamen, den nya verksamheten, har utgjort ett komplement. Det
            har inneburit att de ordinarie tjänstehundarna har kunnat koncentrera
            sig på sina egentliga uppgifter - som de är duktiga på. De är
            alldeles utmärkta på det. Blodhundarna kan och skall däremot endast
            användas som spårspecialister i särskilt svåra fall.
          </note>
          <note>
            En vanlig invändning brukar vara att polisen vill ha skyddstränade
            hundar. Amerikanarna har löst det problemet genom att man när
            man söker efter förbrytare skickar en vanlig tjänstehund med förare
            med blodhundsteamet. I det fallet får alltså tjänstehunden bita
            och övermanna banditen i fråga. Essexpolisen säger att det är
            hundens uppgift att hitta brottslingen.
          </note>
          <note>
            Sedan är de ju själva utbildade poliser, och det är deras sak
            att gripa brottslingen. Man vill inte "gömma sig" bakom en massa
            vassa tänder.
          </note>
          <note>
            I själva verket förhåller det sig ju faktiskt så att i
          </note>
          <note>
            90-95 % av eftersöksfallen spårar man inte banditer utan man
            spårar barn och förvirrade gamla personer som har gått vilse.
            Då är det väl tvärtom bra att man har med sig en snäll och glad
            spårhund som tror alla människor om gott.
          </note>
          <note>
            Essexpolisen var, under ledning av superintendent
          </note>
          <note>
            Ian Cottgrove, nyligen på besök här i Sverige - de hälsade även
            på här i riksdagen - för att ta del av erfarenheter som finns
            hos Jespers blodhundsteam.
          </note>
          <note>
            Jag sammanförde de här engelsmännen med Göteborgspolisens hundsektion,
            och det verkade ha varit en bra träff. Man är uppenbarligen intresserad
            av ett ömsesidigt utbyte, och det här är en fråga som vi har anledning
            att bevaka och följa framöver så att det kommer ut något gott
            av det här internationella samarbetet, något som kan föra det
            dagliga polisarbetet framåt.
          </note>
          <note>
            Förutom samarbete med frivilliga spårhundsteam måste ju polisen
            också ta hjälp av militärt kunnande och militär högteknologisk
            utrustning. Försvaret har faktiskt kapacitet i form av helikoptrar,
            mörkerseende, riktmedel för vapen, värmedetektion och stor vana
            vid ledning och organisation för att uppnå bestämda mål. Det är
            en resurs som man faktiskt skulle kunna utnyttja, och jag vet
            att man från försvarsledningens och förbandens sida är mycket
            intresserade av att ställa upp och göra sådana här meningsfulla
            insatser för att hjälpa personer som har kommit bort. Det är därför
            utomordentligt angeläget att alla goda krafter samordnas för att
            vi skall undvika onödiga tragedier med människor som hittas alldeles
            för sent.
          </note>
          <note type="speaker">
            Anf. 138 KIA ANDREASSON (mp):
          </note>
          <note>
            Fru talman! Jag finner att Göran Lindblad tar upp precis detsamma
            som vi påpekade i en motion, vilket han så riktigt sade i talarstolen,
            från 1998. Men jag har funnit, och det tycker jag också att jag
            kan finna i
          </note>
          <note>
            Göran Lindblads anförande, att det har hänt saker.
          </note>
          <note>
            Den här frågan, som vi har uppmärksammat, som vi har exakt samma
            åsikt om och som är mycket angelägen, har det ändå tagits tag
            i. Därför återkommer jag inte med en motion i detta ämne, för
            jag finner att
          </note>
          <note>
            Rikspolisstyrelsen har gjort bedömningen att det måste till vidare
            åtgärder. Man har också planerat sådana, som det står i betänkandet.
            Man kommer i framtiden hela tiden att följa upp det här. Det gäller
            även det som Göran Lindblad säger om försvaret, att det är en
            viktig kunskapsbank i deltagandet.
          </note>
          <note>
            Jag kan alltså bara instämma i det angelägna i det här, men man
            har som sagt från myndighetssidan i princip genomfört de åtgärder
            som vi talar om i motionerna.
          </note>
          <note type="speaker">
            Anf. 139 GÖRAN LINDBLAD (m):
          </note>
          <note>
            Fru talman! Det är naturligtvis så att Kia Andreasson och jag
            är ganska överens i sakfrågan; om vart vi syftar, vilken verksamhet
            vi vill ha och hur vi vill att den skall fungera. Det är bara
            det att jag vill sätta lite ytterligare press på polismyndigheterna
            i det här fallet genom att riksdagen i så fall skulle ha fattat
            ett beslut där man gjorde ett tillkännagivande om vartåt vi strävar.
            Det här är lite samma diskussion som fördes tidigare i dag i kammaren
            mellan Maud Ekendahl och företrädare för majoriteten när det gäller
            huruvida man skall nöja sig med att det pågår utredningar, att
            man har en viss verksamhet osv. Jag är inte nöjd. Jag tycker inte
            att det går tillräckligt fort och tillräckligt bra. Jag tycker
            att man måste göra mer.
          </note>
          <note type="speaker">
            Anf. 140 KIA ANDREASSON (mp):
          </note>
          <note>
            Fru talman! Det där med tidsaspekterna är ju alltid ett diskussionsämne
            här i kammaren. Jag finner att stora ansträngningar redan har
            gjorts, och man säger också att det görs fortsatta ansträngningar.
            Det är klart att med en organisation som polismyndigheterna kan
            det inte ske omedelbart. Men jag tycker ändå att jag är nöjd med
            beskedet. Att vi får följa upp huruvida det genomförs är ju helt
            rätt, men än så länge har det ju bara på denna korta tid gjorts
            ansträngningar.
          </note>
          <note>
            Det är bra att vi är två som bevakar området.
          </note>
          <note type="speaker">
            Anf. 141 GÖRAN LINDBLAD (m):
          </note>
          <note>
            Fru talman! Det är väldigt ofta som det diskuteras om tid här
            i kammaren. När det gäller just den här typen av ärenden kan varje
            minut vara av avgörande betydelse för liv eller död. Därför är
            den här frågan så viktig.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 § anf. 142.)
          </note>
          <note>
            9 § Försöksverksamhet med videoteknik i rättegång
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU23
          </note>
          <note>
            Försöksverksamhet med videoteknik i rättegång
          </note>
          <note>
            (prop. 1998/99:65)
          </note>
          <note type="speaker">
            Anf. 142 ANDERS G HÖGMARK (m):
          </note>
          <note>
            Fru talman! I det här betänkandet behandlas frågor om försöksverksamhet
            med videoteknik i rättegång. Moderata samlingspartiet har avgivit
            två reservationer. Jag står självfallet bakom båda men jag yrkar
            bifall endast till reservation nr 2.
          </note>
          <note>
            Först några korta noteringar. Det handlar om en hel del teknik
            här men det finns också några principiella synpunkter som kan
            vara värdefulla och som vi har utvecklat något i våra två reservationer.
          </note>
          <note>
            Först och främst är det viktigt att löpande se över domstolarnas
            verksamhet - den ordning i vilken förhandlingarna sker, vilken
            teknik som kan användas och formerna. Det här tycker jag är viktigt
            och det markeras faktiskt från alla parters sida i utskottsbetänkandet.
          </note>
          <note>
            Det är viktigt att den nya tekniken kan tas i anspråk och att
            man kan kombinera den nya tekniken med de former, det innehåll
            och de mera rituella processer som skall finnas vid en domstol.
            Det kan vara en utgångspunkt.
          </note>
          <note>
            Det finns anledning att också markera att det normala vid förhandlingar
            i domstol är den fysiska närvaron. Det säger majoriteten i och
            för sig men sedan öppnar man för några möjligheter här som vi
            kanske vill se något mera restriktivt på.
          </note>
          <note>
            Det finns också en rätt att alltid vara närvarande.
          </note>
          <note>
            Ingen kan förnekas rätten att fysiskt vara närvarande vid rättegången.
            Detta är det också viktigt att understryka.
          </note>
          <note>
            Efter att ha markerat denna grundligt positiva syn till tekniken
            kan jag peka på två områden där vi tycker att regeringen borde
            återkomma med förslag till riksdagen. Med majoritetens och regeringens
            förslag finns det en möjlighet för åklagare att förekomma i rättegång
            via videotekniken. Vi menar att det skall vara en ovillkorlig
            skyldighet för åklagaren att vara fysiskt närvarande vid förhandlingar
            i rättssalen. Det har ett stort symbolvärde. Vi menar att det
            finns all anledning för regeringen att ta sig ytterligare en funderare
            och återkomma till riksdagen med förslag av nämnda innebörd. Det
            skall alltså vara en skyldighet för åklagaren att vid förhandling
            finnas fysiskt närvarande i rättssalen.
          </note>
          <note>
            Även när det gäller frågan om de ungas närvaro i rättssalen finns
            det både från majoritetens och från reservanternas sida en allmän
            uppfattning om vikten att de unga skall vara närvarande. Vi moderater
            markerar i vår reservation att det skall finnas en ovillkorlig
            skyldighet för de unga att vara fysiskt närvarande i rättssalen.
            Det har ett stort pedagogiskt värde att unga människor som ställs
            inför skranket också har en skyldighet att rent fysiskt närvara
            i rättssalen. Även om majoriteten i grunden delar vår inställning
            tycker vi att man något onödigt öppnar för en möjlighet att inte
            ha den här skyldigheten.
          </note>
          <note>
            Vi tycker också att det i och för sig är värdefullt att ha den
            här försöksverksamheten, med de begränsningar som vi har utvecklat
            i våra två reservationer.
          </note>
          <note>
            Det är bra att vi vinner erfarenheter av den nya tekniken och
            att man sedan utifrån vunna erfarenheter och med en bra utvärdering
            kan överväga om den här lagstiftningen mera skall permanentas.
          </note>
          <note>
            Fru talman! Det handlar alltså om att förena modern teknik med
            hävdvunna former i rättssalen där åklagarens närvaro skall vara
            ett måste och där unga lagöverträdare som rannsakas också skall
            ha en absolut skyldighet att närvara.
          </note>
          <note>
            Med detta yrkar jag bifall till reservation nr 2.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då dagens votering
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            Beslut
          </note>
          <note>
            SoU13 Ersättning av staten till steriliserade i vissa fall
          </note>
          <note>
            Kammaren biföll utskottets hemställan.
          </note>
          <note>
            SoU14 Vissa ändringar i läkemedelsförmånen m.m.
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            Votering:
          </note>
          <note>
            218 för utskottet
          </note>
          <note>
            92 för res. 1
          </note>
          <note>
            7 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 37 v, 32 kd, 15 c, 13 mp
          </note>
          <note>
            För res. 1: 76 m, 1 kd, 15 fp
          </note>
          <note>
            Avstod: 1 s, 5 kd, 1 mp
          </note>
          <note>
            Frånvarande: 9 s, 6 m, 6 v, 4 kd, 3 c, 2 fp, 2 mp
          </note>
          <note>
            Ingemar Vänerlöv (kd) anmälde att han avsett att rösta ja men
            markerats ha avstått från att rösta.
          </note>
          <note>
            Mom. 4 (förslaget till lag om ändring i lagen
          </note>
          <note>
            [1996:1150] om högkostnadsskydd vid köp av läkemedel m.m.)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            3. res. 5 (c)
          </note>
          <note>
            Förberedande votering:
          </note>
          <note>
            38 för res. 4
          </note>
          <note>
            16 för res. 5
          </note>
          <note>
            264 avstod
          </note>
          <note>
            31 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            173 för utskottet
          </note>
          <note>
            38 för res. 4
          </note>
          <note>
            106 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 37 v, 3 fp, 12 mp
          </note>
          <note>
            För res. 4: 38 kd
          </note>
          <note>
            Avstod: 1 s, 76 m, 16 c, 12 fp, 1 mp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 3 mp
          </note>
          <note>
            Barbro Johansson (mp) anmälde att hon avsett att avstå från att
            rösta men markerats som frånvarande.
          </note>
          <note>
            Mom. 5 (översyn av högkostnadsskyddet)
          </note>
          <note>
            1. utskottet
          </note>
          <note>
            2. res. 6 (kd, mp)
          </note>
          <note>
            Votering:
          </note>
          <note>
            144 för utskottet
          </note>
          <note>
            52 för res. 6
          </note>
          <note>
            122 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 5 v, 16 c, 1 fp
          </note>
          <note>
            För res. 6: 38 kd, 14 mp
          </note>
          <note>
            Avstod: 76 m, 32 v, 14 fp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 2 mp
          </note>
          <note>
            Mom. 11 (apoteksmonopolet)
          </note>
          <note>
            1. utskottet
          </note>
          <note>
            2. res. 11 (m, kd, c)
          </note>
          <note>
            Votering:
          </note>
          <note>
            174 för utskottet
          </note>
          <note>
            130 för res. 11
          </note>
          <note>
            14 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 37 v, 1 fp, 14 mp
          </note>
          <note>
            För res. 11: 75 m, 38 kd, 16 c, 1 fp
          </note>
          <note>
            Avstod: 1 m, 13 fp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU30 En stärkt kommunal revision
          </note>
          <note>
            Mom. 1 (valbarhet)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            279 för utskottet
          </note>
          <note>
            38 för res. 1
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 37 v, 16 c, 15 fp, 14 mp
          </note>
          <note>
            För res. 1: 38 kd
          </note>
          <note>
            Frånvarande: 9 s, 7 m, 6 v, 4 kd, 2 c, 2 fp, 2 mp
          </note>
          <note>
            Mom. 2 (en oberoende kommunal revision)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            192 för utskottet
          </note>
          <note>
            91 för res. 2
          </note>
          <note>
            34 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 37 v, 3 kd, 16 c, 14 mp
          </note>
          <note>
            För res. 2: 76 m, 15 fp
          </note>
          <note>
            Avstod: 34 kd
          </note>
          <note>
            Frånvarande: 9 s, 6 m, 6 v, 5 kd, 2 c, 2 fp, 2 mp
          </note>
          <note>
            Mom. 5 (partirepresentation)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            303 för utskottet
          </note>
          <note>
            14 för res. 6
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 37 v, 38 kd, 16 c, 15 fp
          </note>
          <note>
            För res. 6: 14 mp
          </note>
          <note>
            Frånvarande: 9 s, 7 m, 6 v, 4 kd, 2 c, 2 fp, 2 mp
          </note>
          <note>
            Mom. 6 (certifiering av biträden)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            304 för utskottet
          </note>
          <note>
            14 för res. 7
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 76 m, 37 v, 38 kd, 16 c, 15 fp
          </note>
          <note>
            För res. 7: 14 mp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU24 Kommunala kompetensfrågor
          </note>
          <note>
            Mom. 1 (begränsning av kommunal affärsverksamhet)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            187 för utskottet
          </note>
          <note>
            130 för res. 1
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 36 v, 16 c, 13 mp
          </note>
          <note>
            För res. 1: 76 m, 1 v, 38 kd, 15 fp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU28 Myndigheters öppethållande
          </note>
          <note>
            Kammaren biföll utskottets hemställan.
          </note>
          <note>
            JuU21 Polisfrågor
          </note>
          <note>
            Mom. 1 (polisens arbetsuppgifter)
          </note>
          <note>
            1. utskottet
          </note>
          <note>
            2. res. 1 (kd, fp)
          </note>
          <note>
            Votering:
          </note>
          <note>
            265 för utskottet
          </note>
          <note>
            53 för res. 1
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 76 m, 37 v, 16 c, 14 mp
          </note>
          <note>
            För res. 1: 38 kd, 15 fp
          </note>
          <note>
            Frånvarande: 9 s, 6 m, 6 v, 4 kd, 2 c, 2 fp, 2 mp
          </note>
          <note>
            Mom. 2 (åtgärder mot den kvalificerade brottsligheten)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            241 för utskottet
          </note>
          <note>
            76 för res. 2
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 37 v, 37 kd, 16 c, 15 fp, 14 mp
          </note>
          <note>
            För res. 2: 76 m
          </note>
          <note>
            Frånvarande: 9 s, 6 m, 6 v, 5 kd, 2 c, 2 fp, 2 mp
          </note>
          <note>
            Mom. 8 (utbildning m.m. för ordningsvakter)
          </note>
          <note>
            1. utskottet
          </note>
          <note>
            2. res. 7 (fp)
          </note>
          <note>
            Votering:
          </note>
          <note>
            302 för utskottet
          </note>
          <note>
            15 för res. 7
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 76 m, 37 v, 38 kd, 16 c, 14 mp
          </note>
          <note>
            För res. 7: 15 fp
          </note>
          <note>
            Frånvarande: 10 s, 6 m, 6 v, 4 kd, 2 c, 2 fp, 2 mp
          </note>
          <note>
            (forts.)
          </note>
          <note>
            Ajournering
          </note>
          <note>
            På grund av ett tekniskt fel beslutade talmannen kl. 16.20 att
            ajournera förhandlingarna till kl. 16.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.30.
          </note>
          <note>
            (forts.) Beslut
          </note>
          <note>
            Mom. 11 (arbetstider)
          </note>
          <note>
            1. utskottet
          </note>
          <note>
            2. res. 10 ( mp)
          </note>
          <note>
            Votering:
          </note>
          <note>
            210 för utskottet
          </note>
          <note>
            9 för res. 10
          </note>
          <note>
            130 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 84 s, 50 m, 20 v, 33 kd, 12 c, 11 fp
          </note>
          <note>
            För res. 10: 1 m, 8 mp
          </note>
          <note>
            Frånvarande: 47 s, 31 m, 23 v, 9 kd, 6 c, 6 fp, 8 mp
          </note>
          <note>
            Mom. 20 (evenemangskostnader)
          </note>
          <note>
            1. utskottet
          </note>
          <note>
            2. res. 12 (mp, fp)
          </note>
          <note>
            Votering:
          </note>
          <note>
            272 för utskottet
          </note>
          <note>
            28 för res. 12
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 70 m, 34 v, 36 kd, 16 c
          </note>
          <note>
            För res. 12: 15 fp, 13 mp
          </note>
          <note>
            Avstod: 1 m
          </note>
          <note>
            Frånvarande: 15 s, 11 m, 9 v, 6 kd, 2 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            9 § (forts.) Försöksverksamhet med videoteknik i rättegång (forts.
            JuU23)
          </note>
          <note type="speaker">
            Anf. 143 ROLF ÅBJÖRNSSON (kd):
          </note>
          <note>
            Fru talman! Det gläder mig att så många ledamöter är intresserade
            av det spännande ämne som vi nu skall debattera, nämligen videokonferens
            i rättegång.
          </note>
          <note>
            Till att börja med skall jag yrka bifall till reservation 1.
          </note>
          <note>
            Vi har avstyrkt regeringens proposition om att på försök införa
            videokonferens i rättegång. Jag tror att det är mycket väsentligt
            att man värnar rättssäkerheten runt det rättsliga förfarandet.
            Jag tycker mig under min tid i riksdagen ha uppmärksammat att
            man av kostnadsskäl tummar på rättssäkerheten.
          </note>
          <note>
            En rättegång enligt svensk rätt präglas av muntlighet, närhet
            och omedelbarhet. Detta kräver alltså en fysisk närvaro av alla
            deltagare. Varje avsteg från detta är en försämring. Jag kan inte
            se att vi i vårt samhälle inte har ekonomi att kunna upprätthålla
            höga principer när det gäller rättegångar.
          </note>
          <note>
            Det står någonstans att vi måste tillgodogöra oss modern teknik.
            Vi har för några minuter sedan upplevt vad som kan hända med modern
            teknik. Det är alltså en hel mängd tekniska problem kring detta.
          </note>
          <note>
            Men det är inte skälet till att man skall avvisa det här förslaget,
            utan det är att det mänskliga mötet är unikt.
          </note>
          <note>
            Det är alldeles oerhört värdefullt just i en rättegång, där man
            skall skipa rätt. Det är inte fråga om någon förvaltning, utan
            man skall skipa rätt.
          </note>
          <note>
            När man skall skipa rätt spelar det ingen roll om det är ett
            litet mål eller ett stort mål. För den som berörs av rättegången
            är det alltid väldigt väsentligt och viktigt. Att då ha videokonferens
            eller telefonkonferens är helt förkastligt.
          </note>
          <note>
            Måste man tumma på de här principerna tycker jag att man lika
            gärna kan ta steget fullt ut och helt enkelt använda skriftliga
            utsagor som certifieras. Det är egentligen lika mycket värt som
            att hålla på med en telefonkonferens eller en videokonferens.
          </note>
          <note>
            Man åberopar näringslivet i det här sammanhanget. Jag kan hälsa
            att i näringslivet förekommer inte videokonferenser när det är
            någonting som är på allvar. Tekniskt obetydliga ting kan man kommunicera
            via de här vägarna, men när man skall göra upp affärer och det
            är någonting viktigt som behöver avhandlas, då träffas man. De
            videoapparater som finns på olika kontor används nästan aldrig.
            Jag tycker inte heller det är någonting att lyfta in i det här
            sammanhanget. För övrigt har inte näringslivet ett dugg med rättskipning
            att göra.
          </note>
          <note>
            Det finns all anledning i världen att upprätthålla de här principerna
            med stor fasthet. Det är klart att jag är lite besviken över att
            vi är de enda som står på rättssäkerhetens sida och över huvud
            taget på rättsordningens sida. Jag tycker att det här är helt
            oacceptabla intrång i säkerhetsfrågorna.
          </note>
          <note>
            Vi brukar säga att ett papper aldrig rodnar. Det är ett skäl
            till att man inte skall ha vittnesutsagor i skrift.
          </note>
          <note>
            Förvaltningsprocessen är så pass torftig. Men det blir inte bättre
            av att man har videokonferens. Man kan inte se om någon rodnar
            där heller. Alla de här elementen som vi utstrålar när vi träffas
            dödas i det sammanhanget. Det här skall vi inte hålla på med.
            Jag hoppas att den här försöksperioden vidimerar att det här inte
            är en väg som vi skall gå.
          </note>
          <note>
            Jag kan bara nämna, eftersom jag har kollat upp detta lite grann
            sedan förra gången jag blev så där riktigt upprörd. Det var när
            vi skulle ha delgivning via posten. Vi vet alla att posten inte
            alltid kommer fram. Mycket riktigt har det inträffat rättsförluster
            i de sammanhangen. Jag kan inte se varför vi skall gå in på den
            här vägen och tumma på sådana här principer.
          </note>
          <note>
            Fru talman! Med detta tackar jag för mig.
          </note>
          <note>
            Anf. 144 ANN-MARIE FAGER-
          </note>
          <note type="speaker">
            STRÖM (s):
          </note>
          <note>
            Fru talman! Vi skall, precis som framgått av tidigare anföranden
            i dag, ta ställning till det förslag som föreligger om en lag
            om en försöksverksamhet med videokonferens vid handläggning av
            mål och ärenden i allmänna domstolar.
          </note>
          <note>
            I likhet med flera andra välkomnar jag detta betänkande. Redan
            i 1995 års domstolsutredning gav vi som var ledamöter av kommittén
            synpunkter på en utveckling av detta slag. Vi lyfte fram vikten
            av att möta den ökade internationaliseringen och de nya krav som
            detta ställer på våra domstolar. Precis som det står i betänkandet
            tror jag att användandet av videokonferenser kommer att bli en
            tillgång vid rättegångar, dels vad gäller gränsöverskridande brottslighet,
            dels vad gäller nationell brottslighet.
          </note>
          <note>
            Vi vet att erfarenheterna av användningen av telefon i rättegångar
            är positiva. Denna metod har bl.a.
          </note>
          <note>
            varit till hjälp i situationer då rättegångar har riskerat att
            bli inställda på grund av att vittnen har befunnit sig på annan
            ort. I jämförelse med telefonen måste videokonferenser vara ett
            bättre kommunikationsmedel. Därför bör tillämpningsområdet också
            kunna bli större.
          </note>
          <note>
            Fru talman! Jag anser att det förslag som föreligger är väl avvägt.
            Regeringen har tydligt klargjort att användningen av videokonferens
            förutsätter antingen att det är lämpligt med hänsyn till ändamålet
            med partens inställelse eller att sammanträdet annars skulle medföra
            kostnader eller olägenheter som inte står i rimligt förhållande
            till betydelsen av att parten inställer sig i rättssalen. Under
            likartade förutsättningar skall också vittnesförhör och annan
            muntlig bevisning kunna tas upp genom videokonferens.
          </note>
          <note>
            Fru talman! Kristdemokraterna vill i reservation 1
          </note>
          <note>
            helt avslå förslaget till denna utveckling som försöket med videokonferenser
            innebär. I Kristdemokraternas nästa reservation vill de ge vittnen
            säkrare skydd. Jag anser - vilket också framgår av betänkandet
            - att denna metod blir en del som kan ge vittnena en förstärkt
            situation, samtidigt som vi inte får se detta som tillräckligt.
          </note>
          <note>
            Fru talman! Även om Kristdemokraterna försöker ge sken av att
            det är endast de allena som vill stärka skyddet för vittnen, har
            mycket gjorts och mycket är på gång. Det råder inget tvivel om
            att vi alla i kammaren är överens om vad som måste göras, trots
            att vissa vill framstå som pådrivande i talarstolen.
          </note>
          <note>
            Moderaterna har fogat två reservationer till betänkandet. Dels
            anser de inte att åklagaren skall få delta i rätten genom videokonferens,
            dels anser de att unga lagöverträdare inte skall delta i sammanträde
            inför rätten genom denna metod.
          </note>
          <note>
            Huvudregeln för alla parter är närvaro i rättssalen.
          </note>
          <note>
            Vad beträffar unga lagöverträdare vill jag instämma i vikten
            av inställelse i rätten av pedagogiska skäl. Men med insikten
            att detta är fråga om en försökstid på två år, anser jag att det
            skall ges utrymme för en prövning av samtliga mål som lyder under
            de föreskrifter som gäller.
          </note>
          <note>
            Fru talman! Jag yrkar bifall till hemställan i betänkande JuU23
            och avslag på samtliga reservationer.
          </note>
          <note type="speaker">
            Anf. 145 ALICE ÅSTRÖM (v):
          </note>
          <note>
            Fru talman! Jag skall börja med att yrka bifall till hemställan
            i betänkandet.
          </note>
          <note>
            Kristdemokraten Rolf Åbjörnsson höll det första anförandet. Kristdemokraterna
            har ur rättssäkerhetsaspekt yrkat avslag på propositionen. Jag
            har under de år jag har suttit i riksdagen, fru talman, i hög
            utsträckning försökt att lyfta fram rättssäkerhetsfrågorna. Jag
            har oftast delat kristdemokraternas synpunkter. Men i det här
            fallet har jag svårt att förstå kristdemokraternas ställningstagande
            att yrka helt avslag på propositionen.
          </note>
          <note>
            Rolf Åbjörnsson sade i sitt anförande att varje avsteg från principerna
            om att mötas är ett dåligt avsteg.
          </note>
          <note>
            Det mänskliga mötet är unikt. Det är vi helt överens om. Av betänkandet
            framgår att förslaget innebär att det fortfarande skall vara en
            huvudregel att närvara vid huvudförhandlingar. Men i vissa fall
            skall man kunna pröva videokonferens. I dag går det redan att
            använda telefonkonferens. Även om Rolf Åbjörnsson sade att det
            var förkastligt, har jag inte sett någon motion från kristdemokraterna
            där man har krävt ett avskaffande av möjligheterna till telefonkonferens.
          </note>
          <note>
            Utvärderingar av telefonkonferenser har visat att de har gett
            goda resultat.
          </note>
          <note>
            Vi i Vänsterpartiet tycker att det är viktigt att kunna gå ett
            steg längre. En videokonferens är att föredra framför en telefonkonferens.
            Det ger en ökad rättssäkerhet. Det ger en ökad möjlighet att kunna
            se människor, inte bara höra rösten. I det här fallet är förslaget
            snarare ett steg framåt.
          </note>
          <note>
            Vi anser att det skall vara en bred försöksverksamhet. Då går
            det att göra en utvärdering och se i vilka fall och i vilka mål
            som detta har varit en bra metod och i vilka fall det inte har
            varit så lyckat. Om det skall permanentas att använda sig av modern
            teknik, skall det finnas ett bra underlag på när det är effektivt
            och när det inte kan anses skada rättssäkerheten.
          </note>
          <note>
            En av anledningarna till att Vänsterpartiet ställde sig bakom
            förslaget är just frågan om vittnens möjligheter. Vi brukar ofta
            när justitieutskottet har ett ärende i kammaren prata om vikten
            av att förbättra vittnenas situation - och kristdemokraterna har
            med en reservation i frågan om vittnesskydd. Detta är ett steg
            i att förbättra för vittnen som är rädda och som inte vågar delta
            personligen och som därför håller sig borta från huvudförhandlingar.
            Nu kommer de med hjälp av videokonferensen att ges en möjlighet
            att faktiskt delta med ett större skydd och en större säkerhet.
          </note>
          <note>
            Det finns också andra fall där detta kommer att vara effektivt
            och bra för rättsväsendet. Det gäller t.ex. vid omhäktesförhandlingar.
            Vi vet att de procedurerna ofta är korta, och det är ofta fråga
            om långa transporter för de häktade. Detta ger en möjlighet att
            få ett effektivare rättsväsende utan att det kommer att inkräkta
            på rättssäkerheten.
          </note>
          <note>
            Dessa sammanlagda fördelar med att genomföra ett försök med den
            moderna tekniken innebär ett steg framåt jämfört med telefonkonferens.
            Vi står bakom försöksverksamheten. Vi kommer att noga följa utvecklingen
            för att se hur mycket tekniken kommer att användas, och vi kommer
            att följa utvärderingen av försöksperioden noga.
          </note>
          <note>
            Vi i Vänsterpartiet är övertygade om att det är möjligt att införa
            detta utan att inkräkta på rättssäkerheten på det sätt kristdemokraterna
            befarar.
          </note>
          <note type="speaker">
            Anf. 146 ROLF ÅBJÖRNSSON (kd) replik:
          </note>
          <note>
            Fru talman! Alice Åström har alltid varit en förkämpe för rättssäkerheten
            i kammaren. Det ger hon uttryck för även nu, genom att ändå vara
            nyanserad och försiktig. Jag skall inte ge mig in i polemik med
            henne.
          </note>
          <note>
            Menar Alice Åström på fullt allvar att det skulle ha ett större
            bevisvärde om man i ett brottmål har ett vittne som deltar i målet
            via en videokonferens?
          </note>
          <note type="speaker">
            Anf. 147 ALICE ÅSTRÖM (v) replik:
          </note>
          <note>
            Fru talman! Jämfört med att använda sig av telefon är videokonferens
            bättre. Men jag håller fullständigt med om att bevisvärdet givetvis
            sjunker när man använder modern teknik och inte har den mänskliga
            kontakten. Men om alternativet är att inte få något vittnesmål
            alls eller om det är fråga om att skydda ett vittne i en utsatt
            situation, anser jag att det är värt med ett försök. Det är sådana
            saker vi kommer att få se i utvärderingen, dvs. hur bevisvärdet
            har varit, hur det har kunnat värderas, och hur rättegången har
            utfallit.
          </note>
          <note type="speaker">
            Anf. 148 ROLF ÅBJÖRNSSON (kd) replik:
          </note>
          <note>
            Fru talman! Alice Åström har naturligtvis rätt i att det är bättre
            med videokonferens än telefonkonferens.
          </note>
          <note>
            Min utgångspunkt är att telefonkonferens inte heller är acceptabelt.
            Vi har inte motionerat om det, men det får vi väl göra. I den
            meningen är vi inte oeniga. Det är en förbättring av någonting
            som i och för sig är helt förkastligt.
          </note>
          <note type="speaker">
            Anf. 149 ALICE ÅSTRÖM (v) replik:
          </note>
          <note>
            Fru talman! De utvärderingar som gjorts av telefonkonferenser
            har visat att de har gett ganska goda resultat. Man måste givetvis
            göra en avvägning.
          </note>
          <note>
            Vänsterpartiet och jag har förhoppningen att Kristdemokraternas
            farhågor för rättssäkerheten inte kommer att besannas. Det kommer
            att gå att genomföra videokonferenser utan stora ingrepp i rättssäkerheten.
            Vi skall ha en hög rättssäkerhet samtidigt som vi kan använda
            oss av modern teknik.
          </note>
          <note type="speaker">
            Anf. 150 GUNNEL WALLIN (c):
          </note>
          <note>
            Fru talman! Rättsväsendet måste ges möjligheter att använda sig
            av teknikens möjligheter för att rationalisera och förbättra sitt
            arbete. Det är drygt tio år sedan det infördes försöksverksamhet
            med användandet av telefon vid rättegång. Arbetet har utvecklats
            och innebär en ökad effektivitet och smidigare handläggning för
            alla parter.
          </note>
          <note>
            Nu är det dags för videotekniken att göra inträde vid våra domstolar.
            Jag välkomnar förslaget. Det måste prövas och ställas i förhållande
            till rättstryggheten. Naturligtvis måste det, som allt annat,
            följas upp.
          </note>
          <note>
            Domstolarna måste arbeta i tiden och använda sig av nya rön,
            inte minst med tanke på människors stora rörlighet, både inom
            och utom Sverige. Det är dock viktigt att påpeka att närvaro i
            rättssal är huvudregeln.
          </note>
          <note>
            Den som skall delta har rätt att välja om han vill vara närvarande
            eller använda sig av tekniken.
          </note>
          <note>
            Många remissinstanser har velat gå längre och ser fler utvecklingsmöjligheter.
          </note>
          <note>
            Fru talman! Från Centerpartiet ser vi positivt på försöksverksamheten.
            Vi skall noga följa hur man på bästa sätt kan använda tekniken
            i förhållande till rättssäkerheten.
          </note>
          <note type="speaker">
            Anf. 151 KIA ANDREASSON (mp):
          </note>
          <note>
            Fru talman! Efter att Rolf Åbjörnsson slagit på stora trumman
            och framfört sin negativism känner jag mig tvungen att försvara
            Miljöpartiets tillstyrkande av förslaget.
          </note>
          <note>
            För det första gäller det endast mål där påföljder på högst tre
            månader kan vara aktuella. Man har alltså gjort en begränsning.
            Det är inte vilka brott som helst, herr Åbjörnsson.
          </note>
          <note>
            För det andra står att huvudregeln skall vara fysisk inställelse
            i rättssalen. Det är av stor vikt. Naturligtvis skall man inte
            använda tekniken slentrianmässigt eller räkna på hur mycket pengar
            man kan spara.
          </note>
          <note>
            För det tredje sägs också tydligt att tekniken skall användas
            med återhållsamhet. Men det finns fall där det skulle vara utmärkt
            att ta till videotekniken. Samtidigt skall man tänka på att upprätthålla
            rättssäkerheten.
          </note>
          <note>
            Det kan också finnas målsägande eller vittnen som av fruktan
            eller rädsla för sin egen säkerhet inte vittnar. Vad skall man
            då välja? Skall man åse en utveckling som innebär att fler människor
            inte vågar komma till domstolen och vittna, när det finns alternativ
            så att de kan våga ställa upp?
          </note>
          <note>
            Miljöpartiet och jag tycker att en försöksverksamhet på detta
            stadium är bra. Det finns röster inifrån domstolarna, jurister,
            som vill gå ännu längre i användandet av ny teknik. Därför är
            det utmärkt att det startas en försöksverksamhet, så att det finns
            en chans att utvärdera den.
          </note>
          <note>
            Men Rolf Åbjörnsson säger endast nej ur rättssäkerhetsperspektiv.
            Finns det inga situationer där Rolf
          </note>
          <note>
            Åbjörnsson kan tänka sig att det är ett bra alternativ?
          </note>
          <note>
            Han skakar på huvudet - det är bara nej.
          </note>
          <note>
            Vi tycker från Miljöpartiets sida att det finns sådana situationer.
            Det skall bli intressant att följa användandet av videokonferens.
          </note>
          <note type="speaker">
            Anf. 152 ROLF ÅBJÖRNSSON (kd):
          </note>
          <note>
            Fru talman! Jag vill göra några anmärkningar med anledning av
            Kia Andreassons inlägg. Hon säger att användningen är avgränsad
            till mål där det kan bli fråga om högst tre månaders fängelse.
            Jag sade i mitt anförande att man inte kan dela upp mål på det
            sättet.
          </note>
          <note>
            För den enskilde kan tre månaders fängelse vara en fullkomlig
            katastrof. Det kan även gälla ett bötesmål.
          </note>
          <note>
            Det är ett fundamentalt feltänkande att dela in mål på det sättet.
            Man gör något slags kostnadsanalys. Sådana ekonomiska resonemang
            passar inte in i rättsväsendet.
          </note>
          <note>
            Jag håller med om att det är ett stort problem med vittnen som
            inte vågar komma. Men det skall inte lösas på detta sätt. Man
            får tänka sig andra former för upptagning av vittnesmål. Det skall
            inte ske genom en maskering av det personliga framträdandet.
          </note>
          <note type="speaker">
            Anf. 153 KIA ANDREASSON (mp):
          </note>
          <note>
            Fru talman! Jag vill inte gå i ytterligare polemik.
          </note>
          <note>
            Jag fick ett mer detaljerat svar på varför förslaget inte är
            acceptabelt för Kristdemokraterna. Vi får följa upp försöksverksamheten.
            Det finns ändå en majoritet för förslaget. Det kanske blir bättre
            än Rolf Åbjörnsson nu säger sig tro.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            10 § Rättspsykiatriskt forskningsregister
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU25
          </note>
          <note>
            Rättspsykiatriskt forskningsregister (prop.
          </note>
          <note>
            1998/99:72)
          </note>
          <note type="speaker">
            Anf. 154 INGEMAR VÄNERLÖV (kd):
          </note>
          <note>
            Fru talman! Justitieutskottets betänkande nr 25
          </note>
          <note>
            behandlar regeringens förslag om ett rättspsykiatriskt forskningsregister.
            Vi kristdemokrater tillstyrker i stort förslaget.
          </note>
          <note>
            Det föreslagna rättspsykiatriska forskningsregistret skall få
            användas för två ändamål, forskning inom rättspsykiatrin samt
            Rättsmedicinalverkets uppföljning, utvärdering och kvalitetssäkring
            av sin verksamhet inom rättspsykiatrin. Forskningsprojekt måste
            först godkännas av en forskningsetisk kommitté.
          </note>
          <note>
            Något motsvarande krav på godkännande ställs emellertid ej när
            det gäller Rättsmedicinalverkets utvecklingsarbete.
          </note>
          <note>
            Den normala påföljden för mord och dråp och försök till dessa
            brott är fängelse. Om en rättspsykiatrisk undersökning visar att
            den åtalade lider av allvarlig psykisk störning blir påföljden
            normalt i stället rättspsykiatrisk vård, vilket före 1992 benämndes
            sluten psykiatrisk vård. Enligt en rapport från Brottsförebyggande
            rådet har valet av påföljd för mord och dråp genomgått stora förändringar
            under de senaste
          </note>
          <note>
            20 åren, varvid proportionerna mellan fängelse och rättspsykiatrisk
            vård blivit i stort sett omvända. I
          </note>
          <note>
            mitten av 1970-talet dömdes nämligen två av tre lagförda till
            motsvarigheten till rättspsykiatrisk vård och var fjärde dömdes
            till fängelse. Från år 1989 och framåt är förhållandet i stort
            sett det omvända.
          </note>
          <note>
            Brottsförebyggande rådet menar att den huvudsakliga förklaringen
            troligen är en förändring i synen på hur gärningsmän med vissa
            psykiska störningar skall dömas.
          </note>
          <note>
            Det vore intressant att veta vad som i grunden bidragit till
            denna på så kort tid onekligen mycket kraftiga förändring. Det
            är lätt att ställa frågan: Vilken syn är den rätta? Det är emellertid
            svårare att besvara frågan. Det här, fru talman, är allvarliga
            frågor, och det är av yttersta vikt att rätt påföljd väljs.
          </note>
          <note>
            Vad här har anförts utgör en anledning till varför det är angeläget
            att det inrättas ett rättspsykiatriskt forskningsregister, vilket
            bör kunna ligga grund för forskning i syfte att åstadkomma mera
            kunskap på det här området, för att bl.a. minimera riskerna för
            att psykiskt störda gärningsmän ej döms på rätt sätt.
          </note>
          <note>
            Rättsmedicinalverket har ett ärenderegister för rättspsykiatriska
            utlåtanden och intyg enligt 7 § lagen om särskild personutredning
            i brottmål. I detta register skall personuppgifter avidentifieras
            när det gäller en klient som inte har varit aktuell vid någon
            av
          </note>
          <note>
            Rättsmedicinalverkets enheter under de senaste fem åren.
          </note>
          <note>
            När det gäller ett forskningsregister krävs längre bevarandetider
            av personuppgifter. I det tilltänkta rättspsykiatriska forskningsregistret
            föreslog utredningen om register för forskning inom rättspsykiatrin
            i sitt betänkande 1996 att personuppgifter skulle få bevaras i
            högst 30 år efter det att en uppgift om personen från undersökningsförfarande
            senast registrerades.
          </note>
          <note>
            Regeringen har dock tydligen tagit intryck av flera remissinstanser
            som tyckte att 30-årsgränsen är för snäv eftersom man föreslår
            att uppgifter enligt rättspsykiatriska forskningsregistret skall
            bevaras enligt regleringen i personuppgiftslagen. Enligt denna
            lag skall visserligen personuppgifter inte bevaras under en längre
            tid än vad som är nödvändigt med hänsyn till ändamålet med behandlingen.
            Men för behandling av personuppgifter för historiska, statistiska
            eller vetenskapliga ändamål gäller vissa särregler som bl.a. innebär
            att behandling för sådana ändamål inte skall anses som oförenligt
            med det ändamål för vilka uppgifterna samlades in och att personuppgifter
            insamlade för dessa ändamål får bevaras under en längre tid. Det
            sägs däremot ingenting om hur lång tid.
          </note>
          <note>
            Eftersom detta i praktiken innebär att någon avidentifiering
            över huvud taget ej behöver äga rum anser vi att det i de föreskrifter
            som reglerar det rättspsykiatriska forskningsregistret även skall
            finnas en regel om etisk prövning av Rättsmedicinalverkets utvecklingsarbete
            för att skyddet för den personliga integriteten skall hållas på
            en så hög nivå som möjligt.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 155 GUNNEL WALLIN (c):
          </note>
          <note>
            Fru talman! När det gäller kunskap och forskning om vård och
            behandling av psykiskt sjuka lagöverträdare är det brist på detta.
            Det är en svår fråga som är mycket omdebatterad i vårt samhälle.
            Det gäller att ha ett så bra underlag som möjligt när beslut skall
            fattas. Det vinner alla på.
          </note>
          <note>
            För att få ett bra forskningsunderlag gäller det att samla data
            om dem som genomgått en rättspsykiatrisk undersökning. Det är
            känsliga personuppgifter som det berör. Det är av största vikt
            att uppgifterna hanteras säkert och etiskt rätt. Centerpartiet
            tillstyrker att det rättspsykiatriska forskningsregistret skall
            ligga under Rättsmedicinalverkets ansvar och att det regleras
            i särskild lag.
          </note>
          <note>
            Det är också av största vikt att registret och verksamheten i
            anslutning till detta omfattas av samma sekretess som normalt
            gäller inom hälso- och sjukvården angående enskildas hälsotillstånd
            och personliga förhållanden.
          </note>
          <note>
            Uppgifterna i registret kommer också att användas i utvärderingsarbetet
            inom Rättsmedicinalverket. Det krävs noggranna uppgifter om vad
            som registreras och om vem som får använda uppgifterna och för
            vilket ändamål.
          </note>
          <note>
            Fru talman! Centerpartiet är av den åsikten att användandet av
            uppgifterna i det rättspsykiatriska forskningsregistret anses
            lika integritetskränkande för utvecklingsarbete som för forskning,
            och därför skall en forskningsetisk kommitté pröva oberoendet.
            Med anledning av detta yrkar jag bifall till reservation nr 1.
          </note>
          <note type="speaker">
            Anf. 156 SIW PERSSON (fp):
          </note>
          <note>
            Fru talman! Behovet av forskning och utveckling inom rättspsykiatrins
            område vet vi är mycket stort.
          </note>
          <note>
            Tyvärr är det så att behovet också växer. Missbruk av olika sorter
            gör att det blir alltfler psykiska konsekvenser som måste behandlas
            på olika sätt. Detta gör att behovet av ökade kunskaper av effekten
            av vård och behandling av psykiskt störda lagöverträdare också
            växer. Naturligtvis behövs det allt bättre metoder - man måste
            utveckla dem - för att göra en s.k.
          </note>
          <note>
            farlighetsbedömning beträffande de personer som har dömts just
            till rättspsykiatrisk vård.
          </note>
          <note>
            Vi i Folkpartiet är också väl medvetna om att forskningen underlättas
            genom att man får tillgång till uppgifter inom det här området
            som har sparats systematiskt, främst de rättspsykiatriska undersökningarna
            och de s.k. § 7-undersökningarna samt uppgifter om domar och verkställighet
            av utdömda påföljder.
          </note>
          <note>
            Allt det här håller vi med regeringen om när man nu har lagt
            fram sin proposition. Men vi i Folkpartiet menar att det behövs
            strängare krav. Det är viktigt att komma ihåg att både utvecklingsarbetet
            och forskningen ger lika stora risker för kränkning av den personliga
            integriteten. Därför tycker vi i Folkpartiet att det är viktigt
            att man har samma regler både när det gäller utvecklingsarbete
            och forskning.
          </note>
          <note>
            Ett väsentligt inslag när det gäller integritetsskyddet är prövning
            i en oberoende forskningsetisk kommitté. Vi i Folkpartiet menar
            att en sådan prövning bör göras, och därför vill vi ha ett tillägg
            i förslaget.
          </note>
          <note>
            En sak som också är viktig är den s.k. återrapporteringen. Enligt
            Folkpartiets mening bör det åligga den som bedriver den rättspsykiatriska
            forskningen att med godkännande av en forskningsetisk kommitté
            helt enkelt hålla kommittén underrättad om hur fort forskningen
            framskrider, vad det är för spörsmål av etisk karaktär som kan
            komma och också vad det är för resultat man kommer fram till.
            Det är alltså viktigt att man också i praktiken upprätthåller
            en hög etisk nivå. Samtidigt ger det också möjlighet för de olika
            s.k. brukarorganisationerna att hålla sig informerade om vad som
            pågår och vad det är för problem som kan uppstå, för det är ju
            också viktigt att det finns en tvåvägskommunikation.
          </note>
          <note>
            Sedan har vi i Folkpartiet också en reservation där vi säger
            att det är viktigt att man i princip ser till att det är ett informerat
            samtycke från den som uppgiften avser. Om man då måste göra ett
            avsteg från huvudregeln bör beslut om det fattas i den s.k. forskningsetiska
            kommittén. Man bör alltså hela tiden tänka på att utforma reglerna
            så att man ger största möjliga hänsyn till den enskildes integritet
            samtidigt som man naturligtvis tänker på att beakta de krav som
            forskningen ställer.
          </note>
          <note>
            Fru talman! Vi i Folkpartiet står bakom alla de tre reservationerna,
            men jag yrkar bifall till reservation 2.
          </note>
          <note type="speaker">
            Anf. 157 HELENA FRISK (s):
          </note>
          <note>
            Fru talman! Som tidigare sagts behandlar det här betänkandet
            ett förslag som går ut på att inrätta ett rättspsykiatriskt forskningsregister,
            som är tänkt att träda i kraft den 1 januari år 2000. Det är svårt,
            kan jag säga, att uttala rättspsykiatriskt forskningsregister.
          </note>
          <note>
            Men det är faktiskt ett väldigt bra förslag, så det tycker jag
            väger upp det hela.
          </note>
          <note>
            Utredningen av register för forskning inom rättspsykiatrin lade
            i maj 1996 fram betänkandet
          </note>
          <note>
            Rättspsykiatriskt forskningsregister. I betänkandet föreslås
            att ett särskilt register inrättas för att tillgodose behovet
            av personuppgifter för forskning inom rättspsykiatrin och för
            Rättsmedicinalverkets utvecklingsarbete.
          </note>
          <note>
            Som har sagts här av flera talare är behovet av forskning inom
            rättspsykiatrin stort. Syftet med detta förslag är ju att underlätta
            forsknings- och utvecklingsarbete inom rättspsykiatrin. Men samtidigt
            skall naturligtvis den enskildes integritet ges ett så starkt
            skydd som möjligt.
          </note>
          <note>
            Det är viktigt att säga att uppgifterna i registret bara kommer
            att få användas för två ändamål. Det ena är, som jag tidigare
            sade, för forskning inom rättspsykiatrin, under förutsättning
            att behandlingen av personuppgifterna har godkänts av en forskningsetisk
            kommitté. Det andra är för uppföljning, utvärdering och kvalitetssäkring
            av Rättsmedicinalverkets verksamhet inom rättspsykiatrin.
          </note>
          <note>
            Det behövs ökade kunskaper om effekterna av vård och behandling
            av psykiskt störda lagöverträdare. Det behövs också bättre metoder
            för att göra farlighetsbedömningar beträffande personer som dömts
            till just rättspsykiatrisk vård. Därför håller utskottet med regeringen
            om att det behövs ett sådant här register och med det innehåll
            som regeringen föreslår.
          </note>
          <note>
            Men vi vill återigen understryka vikten av att all möjlig hänsyn
            tas till att registret kommer att innehålla mycket integritetskänsliga
            uppgifter.
          </note>
          <note>
            Det är också nödvändigt att noggranna överväganden sker kring
            vem som får registreras, vad som får registreras och inte minst
            vem som får använda uppgifterna och för vilka ändamål.
          </note>
          <note>
            När det handlar om vem som skall föra registret föreslås att
            det skall föras av Rättsmedicinalverket, bl.a. för att Rättsmedicinalverket
            redan i dag för register med samma inriktning som nu föreslås.
            Inom
          </note>
          <note>
            Rättsmedicinalverket finns alltså redan det skalskydd och de
            rutiner som är anpassade till de integritetskänsliga uppgifter
            som kommer att registreras. Vi delar bedömningen att det också
            fortsättningsvis skall ligga på Rättsmedicinalverket.
          </note>
          <note>
            För att få använda uppgifter ur registret för forskningsändamål
            krävs det, som jag tidigare sade, att en forskningsetisk kommitté
            har godkänt forskningsprojektet. Jag börjar nu att använda förkortningar,
            för det blir så långa ord annars. Rättsmedicinalverket kommer
            jag nu att kalla för RMV. När det gäller
          </note>
          <note>
            RMV:s utvecklingsarbete - alltså uppföljning, utvärdering och
            kvalitetssäkring av verkets verksamhet -
          </note>
          <note>
            ställs inget motsvarande krav.
          </note>
          <note>
            I reservation 1 begärs att ett sådant krav skall finnas även
            när det gäller RMV:s utvecklingsarbete. Jag och också utskottet
            kan ha viss förståelse för kravet, för det kan vara svårt att
            tydliggöra gränsen mellan
          </note>
          <note>
            RMV:s egen forskning och det utvecklingsarbete som sker inom
            verket. Likaså kommer ju integritetshänsynen in här liksom i forskningen.
            Men det handlar ju om fler frågor, för det är också frågan om
            ifall det är meningsfullt att kräva ett godkännande av en forskningskommitté
            för utvecklingsarbete, som faktiskt ligger inom ramen för verkets
            uppdrag.
          </note>
          <note>
            Det handlar också om att gränsen mot forskning, som ju kräver
            godkännande, måste upprätthållas. Men det är mycket troligt att
            denna fråga behöver tas upp på nytt, t.ex. när remissutfallet
            på betänkandet God sed i forskningen föreligger. Jag skulle som
            sagt tro att frågan återkommer.
          </note>
          <note>
            I reservation 2 tas frågan upp om återrapporteringsskyldighet
            för forskare som får tillgång till registret. I dag finns ingen
            sådan återrapporteringsskyldighet gentemot de forskningsetiska
            kommittéerna, men jag återkommer till betänkandet God sed i forskningen,
            för där finns ett förslag med just den inriktningen. Men som brukligt
            är anser vi i utskottet att vi bör avvakta remissutfallet och
            den fortsatta beredningen av betänkandet och återkomma vid ett
            senare tillfälle.
          </note>
          <note>
            Till sist skall jag säga några ord om frågan om samtycke vid
            användning av uppgifter ur registret.
          </note>
          <note>
            Det handlar då om reservation 3.
          </note>
          <note>
            I den här delen föreslår regeringen att den registrerade skall
            få information om bl.a. registreringen och om de sekretess- och
            säkerhetsbestämmelser som gäller för behandlingen av uppgifterna
            i samband med registreringen.
          </note>
          <note>
            När det däremot gäller samtycket avvisar regeringen tanken på
            att samtycke av den registrerade skall krävas för registrering
            eller när uppgifterna används. Utskottet delar regeringens bedömningar,
            som sammanfattningsvis innebär att registret nästan skulle bli
            oanvändbart om samtycke krävdes med tanke på att man kan förvänta
            sig ett ganska stort bortfall.
          </note>
          <note>
            Men, icke att förglömma, det är ju faktiskt så att när det gäller
            användningen av uppgifterna i registret kan vi redan nu konstatera
            att de forskningsetiska kommittéerna normalt ändå kräver att samtycke
            inhämtas från de berörda. Därför tycker jag att man har kommit
            så långt som man eftersträvar i reservationen.
          </note>
          <note>
            Med detta yrkar jag bifall till utskottets hemställan i betänkandet
            och avslag på samtliga reservationer.
          </note>
          <note type="speaker">
            Anf. 158 GUNNEL WALLIN (c):
          </note>
          <note>
            Fru talman! Med tanke på den förståelse som föreligger för reservation
            1 just när det gäller utvecklingsarbetet tycker jag att man inte
            kan vara nog så försiktig, eftersom det handlar om så känsliga
            uppgifter. Det sades att man skulle återkomma i ärendet, men då
            kanske skadan redan är skedd i flera fall. Det vore ju bättre
            att vända på resonemanget och vara nog försiktig i detta läge
            och göra en etisk värdering även av prövningen när det gäller
            utvecklingsarbetet för att sedan återkomma och se om det verkligen
            behövs.
          </note>
          <note type="speaker">
            Anf. 159 HELENA FRISK (s):
          </note>
          <note>
            Fru talman! Som jag tidigare sade skulle jag tro att den här
            frågan kommer att behöva aktualiseras på nytt. Däremot vill jag
            inte låsa mig för att hela lösningen är den som Gunnel Wallin
            förespråkar. Om den här frågan behöver tas upp på nytt får vi
            ju gå igenom den grundligt en gång till och inte bara låsa oss
            för den lösning som föreslås i reservation 1.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            11 § Påföljdsfrågor
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU27
          </note>
          <note>
            Påföljdsfrågor
          </note>
          <note type="speaker">
            Anf. 160 JEPPE JOHNSSON (m):
          </note>
          <note>
            Fru talman! I detta betänkande behandlas ett antal motioner under
            rubriken Påföljdsfrågor. Till betänkandets 22 hemställanspunkter
            har lämnats 18 reservationer och två särskilda yttranden. Av de
            18 reservationerna står vi moderater bakom 11, ensamma eller tillsammans
            med andra partier.
          </note>
          <note>
            I detta betänkande har regeringen inte behövt kompromissa. Stödpartierna
            Vänstern och Miljöpartiet har sett till att regeringspartiets
            linje, att avfärda eller säga nej till alla förslag, har fått
            majoritet, även om det i något fall betytt att man avstått från
            att följa upp egna partimotioner och den linje som man vid tidigare
            tillfällen hävdat som rätt och riktig.
          </note>
          <note>
            Fru talman! Den s.k. fängelseutredningen överlämnade sitt huvudbetänkande
            till den dåvarande regeringen i augusti 1993. Sedan dess har det
            gått snart sex år. I fängelseutredningens betänkande föreslogs
            att lagen om kriminalvård i anstalt, den s.k.
          </note>
          <note>
            KvaL, skulle ersättas med en ny lag med benämningen lagen om
            verkställighet av fängelsestraff, fängelselagen. Den gamla lagen,
            KvaL, är från 1974.
          </note>
          <note>
            Våren 1998 beslöt denna kammare med anledning av regeringens
            proposition Ändringar i kriminalvårdslagstiftningen att det inte
            förelåg några skäl att införa någon ny verkställighetslagstiftning.
            Vi moderater delade inte denna uppfattning, och vi hävdar fortfarande
            att regeringen snarast bör ta initiativ till en utredning med
            uppdrag att lämna förslag till en ny verkställighetslagstiftning
            benämnd fängelselagen. I
          </note>
          <note>
            denna utredning bör även verkställigheten av ungdomsstraff beredas.
            Då det gäller frågorna rörande verkställighet av ungdomsstraff
            kräver vi att de bereds skyndsamt och ges förtur.
          </note>
          <note>
            Trots beslutet förra våren har tydligen, enligt vad utskottet
            inhämtat, regeringen för avsikt att på nytt överväga frågan om
            en ny verkställighetslag. Detta tycker vi naturligtvis är bra,
            men jag tillåter mig trots allt att misstänka att det hinner gå
            avsevärd tid innan vi i denna kammare får se ett bra förslag till
            ny verkställighetslag. De olika socialdemokratiska regeringarna
            sedan 1994 har hittills inte visat prov på någon större skyndsamhet
            när det gäller att komma med nya förslag inom rättsväsendet. Ja,
            man var förstås ganska snabb med att göra de neddragningar som
            drabbat, och även i dag drabbar, rättsväsendet.
          </note>
          <note>
            Öppenheten för att ta till sig förslag från oppositionen har
            inte varit speciellt påfallande med undantag för de fall där man
            inte har lyckats hitta stödpartier för sina egna passiva linjer.
            Vi moderater anser att regeringen snarast skall ta initiativ till
            en utredning med uppdrag att lämna förslag till en ny lagstiftning.
          </note>
          <note>
            Den nya lagen bör benämnas fängelselagen. Detta tycker vi att
            riksdagen bör ge regeringen tillkänna. Vi tycker inte att det
            vore så farligt om riksdagen någon gång kunde göra ett tillkännagivande
            till regeringen.
          </note>
          <note>
            Det ligger väl också i riksdagens uppgift.
          </note>
          <note>
            Fru talman! Vi moderater står naturligtvis bakom samtliga våra
            reservationer, men vi yrkar, för att inte förlänga kammarens voteringstid,
            endast bifall till reservation 1. Den tar upp vår syn på behovet
            av ny verkställighetslag. Jag kommer i fortsättningen att ta upp
            och argumentera omkring våra övriga reservationer i detta betänkande.
          </note>
          <note>
            Jag utgår från att samtliga partier i denna kammare vill att
            tiden i fängelse skall användas på bästa sätt.
          </note>
          <note>
            Bland dem som döms till fängelse finns det många som när de tas
            in inte kan läsa eller skriva och som aldrig haft en riktig anställning
            här i livet. Möjligheten till grundläggande skol- och yrkesutbildning
            och till att få hjälp att komma till rätta med missbruk och andra
            problem är en förutsättning för att livet efter fängelsestraffet
            skall kunna få en ny och positivare inriktning. Detta är särskilt
            angeläget för unga fängelsedömda.
          </note>
          <note>
            Fru talman! För en vecka sedan var jag på Tidaholmsanstalten.
            Där pågick i och för sig en strejk till förmån för semester. Samtidigt
            hade anstaltsledningen sina dagliga problem att brottas med, bl.a.
            den ekonomiska verkligheten. Här skall krympande anslag räcka
            till att ge de intagna den utbildning och den programverksamhet
            som är en förutsättning för att de skall kunna börja ett nytt
            liv efter fängelsestraffets slut.
          </note>
          <note>
            Inte minst många socialdemokrater, vänsterpartister och miljöpartister
            hävdar ofta att fängelsedömda skall få utbildning och rehabilitering
            under vistelsen i fängelserna. Detta skriver också utskottsmajoriteten
            in i detta betänkande. Och vi moderater instämmer.
          </note>
          <note>
            Men skall inte detta bara bli en läpparnas bekännelse måste det
            finnas tillräckligt med resurser för den här verksamheten - om
            man nu tror på den. Det gör vi.
          </note>
          <note>
            Fru talman! Med det moderata budgetförslaget hade det funnits
            betydligt bättre förutsättningar att leva upp till de fina orden
            i detta betänkande och i regeringens budgetproposition.
          </note>
          <note>
            Som särskilt angeläget ser vi det att män som begått vålds- eller
            sexualbrott får effektivast möjliga behandling och terapi för
            sitt beteende. Strafftiden måste användas på ett så effektivt
            sätt som möjligt. Vi utgår från att det arbete som sägs pågå i
            Regeringskansliet leder fram till att verksamheten i framtiden
            kan bedrivas på ett ännu bättre sätt än i dag. Vi utgår också
            från att regeringens arbete med dessa frågor leder fram till ett
            ställningstagande till framtida användning av medicinsk behandling,
            s.k. kemisk kastrering, av sexualbrottslingar. Det är angeläget,
            och det är rättsväsendets uppgift, att se till att antalet brottsoffer
            blir så litet som möjligt, inte minst då det gäller offer för
            vålds- och sexualbrott.
          </note>
          <note>
            I denna kammare råder det som bekant delade meningar om livstidsstraffets
            vara eller inte. Kammarens majoritet är dock för att ha kvar livstidsstraffet.
          </note>
          <note>
            Detta manifesterades här i kammaren i en debatt och omröstning
            så sent som för 14 dagar sedan. Både inom opposition och regeringsunderlag
            är partierna delade i fråga om livstidsstraffet. Om inte kammaren
            har något emot det kan jag inte låta bli att låna ett uttryckssätt
            i debatten från socialdemokratin den gången. Man hävdade att en
            viss allians var oense.
          </note>
          <note>
            Det är också vänsteralliansen i den här frågan. Men kammaren
            har en majoritet för att livstidsstraffet skall behållas.
          </note>
          <note>
            När vi nu har livstidsstraffet kvar måste man fundera lite över
            hur det fungerar. Enligt vår uppfattning, fru talman, är det oacceptabelt
            att livstidsdömda inte kan åläggas någon direkt kännbar disciplinär
            bestraffning om de uppför sig illa eller begår brott under den
            tid då fängelsestraffet verkställs. Det här kan ställa till ganska
            mycket oreda på en del av våra anstalter, något som gör det besvärligt
            både för medfångar och personal.
          </note>
          <note>
            Frågan om disciplinär bestraffning av långtidsdömda togs upp
            av den tidigare nämnda fängelseutredningen. Utredningen ansåg
            bl.a. att det skulle vara möjligt att göra avdrag på den ersättning
            som utgår till den intagne. Andra förslag som vi anser skall övervägas
            är minskat antal permissioner och inskränkningar i möjligheterna
            att ta emot besök. Fängelseutredningens förslag i dessa frågor
            har ännu inte lett till lagstiftning. Vi moderater anser att det
            är angeläget att det kommer förslag på disciplinåtgärder även
            för livstidsdömda.
          </note>
          <note>
            Den moderatledda, borgerliga regeringen satsade ca 50 miljoner
            kronor på säkerhetshöjande åtgärder på de tre tyngsta anstalterna.
            Detta har givit avsett resultat. Rymningarna har upphört. Enligt
            vår åsikt skall det vara omöjligt att rymma från de slutna anstalter
            där de farligaste fångarna avtjänar sina straff.
          </note>
          <note>
            Allmänhetens skyddsintresse måste alltid sättas i centrum. Vi
            anser att denna säkerhet även i fortsättningen skall ligga på
            nuvarande höga nivå. Detta har vi markerat i en reservation med
            nr 9 i betänkandet.
          </note>
          <note>
            Fru talman! Kvinnor och män skall aldrig avtjäna fängelsestraff
            på samma anstalt. Enligt vår uppfattning skall blandade anstalter
            inte förekomma. Vi ser positivt på de åtgärder som hittills vidtagits,
            men den nuvarande minskningen av antalet fängelseplatser kan komma
            att försämra möjligheterna för fängelsedömda kvinnor i framtiden.
          </note>
          <note>
            Fru talman! När det gäller permissionerna måste intresset att
            skydda medborgarna väga tyngre än den intagnes intresse av permission.
            Medborgarna måste kunna lita på staten i detta avseende. Vi anser
            att reglerna om permission måste vara restriktiva. Det gäller
            i synnerhet i fråga om återfallsförbrytare. Vi har lagt fram förslag
            om att man för att strama upp en del permissioner inleder försöksverksamhet
            med elektronisk övervakning vid permissioner.
          </note>
          <note>
            Det är inte ovanligt att höra företrädare för olika partier här
            i kammaren tala om vikten av att missbrukare får behandling under
            sin anstaltsvistelse. Detta gäller även dagens regeringsunderlag,
            alltså socialdemokrater, vänsterpartister och miljöpartister.
            Ett verksamt redskap för detta är s.k. § 34-placering. En sådan
            placering sker främst då den intagne skall få möjlighet att få
            vård på behandlingshem, men även för studier på internatskola
            och vård i familjehem är det möjligt att använda § 34.
          </note>
          <note>
            En § 34-placering bekostas av kriminalvården fram till den villkorliga
            frigivningen. Efter detta måste den frigivnes hemkommun bekosta
            placeringen. Det är inte ovanligt att hemortskommunen avslår en
            sådan ansökan på grund av kommunens ekonomiska situation.
          </note>
          <note>
            Fru talman! Vi tycker att det här är mycket olyckligt och att
            det motverkar den dömdes möjlighet till rehabilitering. Vi moderater
            föreslår, och får stöd från samtliga oppositionspartier, att kriminalvården
            får ta över det ekonomiska ansvaret för hela § 34-
          </note>
          <note>
            placeringen. Trots att Vänstern motionerat i frågan och tidigare
            år reserverat sig, byter man nu sida. Att inte komma på kant med
            Socialdemokraterna, att inte äventyra majoriteten i utskott och
            kammare, är tydligen viktigare än att missbrukare inom kriminalvården
            får bättre möjligheter att komma till rätta med sina problem.
          </note>
          <note>
            Trots en lagskärpning 1994 har andelen utländska medborgare som
            döms till utvisning inte ökat. Denna fråga faller inom ett annat
            utskotts beredningsområde, men enligt vår uppfattning bör regeringen
            i alla fall verka för att utländska medborgare som döms till fängelse
            i Sverige i större utsträckning än i dag skall kunna avtjäna straffen
            i sina hemländer.
          </note>
          <note>
            Fru talman! Slutligen vill jag säga att det i dag faktiskt är
            så att de som är häktade får ersättning när de ägnar sig åt fysisk
            träning. Det är visserligen mycket ansträngande, det vet jag själv.
            Men jag tycker att detta är direkt stötande. Ute i samhället är
            det faktiskt åtskilliga människor som ägnar en stor del av sin
            fritid åt fysisk träning, och det får de göra efter att de avslutat
            sitt arbete - tungt eller lätt. Ibland får man också betala själv
            när man går till ett gym. Nuvarande regler, där samhället både
            betalar och ger timersättning åt häktade som ägnar sig åt fysisk
            träning, bör slopas.
          </note>
          <note type="speaker">
            Anf. 161 ALICE ÅSTRÖM (v):
          </note>
          <note>
            Fru talman! Jag börjar med att yrka bifall till reservation 3.
            Givetvis står jag bakom alla våra reservationer men för tids vinnande
            kommer jag, som sagt, att yrka bifall endast till reservation
            3.
          </note>
          <note>
            I det här betänkandet behandlas en mängd motioner från allmänna
            motionstiden som rör påföljdsfrågor. Tidigare har jag här i kammaren
            när vi haft sådana här samlade ärenden sagt att det många gånger
            är synd att vi får kriminalpolitiken sönderstyckad i små detaljfrågor
            i stället för att vi har möjlighet att debattera helheten. När
            man får en sådan här mängd motioner samlade utan att det finns
            en proposition är det säkert många frågor som vi skulle kunna
            diskutera djupare. Kanske skulle vi också kunna komma till en
            ännu större samsyn i en hel del frågor. Men nu är det som det
            är.
          </note>
          <note>
            Allteftersom åren går ser man ändå, fru talman, att en hel del
            av motionerna från olika partier berikar partierna. Man ser ju
            hur motionerna efter något år återkommer hos andra partier. Även
            om man ibland kan tycka att det blir sönderstyckat och att man
            kan påverka mycket litet blir det på sikt en påverkan.
          </note>
          <note>
            Fru talman! Jag skall ta upp de motioner som vi från Vänsterpartiet
            har och som jag tycker att det är viktigast att lyfta fram.
          </note>
          <note>
            Reservation 3 handlar om möjligheterna till sysselsättning på
            anstalterna. Framför allt gäller det möjligheten till studier
            på anstalterna. I dag finns det ute på anstalterna ett stort klientel
            som har stora läsoch skrivsvårigheter. Vi vet att det många gånger
            är svårt att motivera just dessa interner att börja studera.
          </note>
          <note>
            Där behöver ett mycket aktivare arbete bedrivas just för att
            stimulera personer med de största behoven att använda sig av studierna
            och de möjligheter som där ändå finns.
          </note>
          <note>
            Ett fenomen som börjar bli allt tydligare och som kommer att
            komma fram ännu mer i framtiden är möjligheterna till högre studier.
            Tidigare var studierna på anstalterna mera inriktade på grundskolenivå,
            vilket ofta är fullt tillräckligt för stora grupper. Sedan har
            man byggt på med möjligheter till gymnasieutbildning ute på anstalterna.
          </note>
          <note>
            I dag ser vi att en allt större del av ungdomarna går på gymnasiet
            men det är fortfarande stora avhopp från gymnasieskolan. Dock
            börjar det också på anstalterna bli alltfler som ligger på en
            högre studienivå.
          </note>
          <note>
            Man borde alltså ta till vara fängelsetiden även för möjligheter
            till högre studier. Anstalterna själva avgör om man kan ge den
            möjligheten eller inte; det är ju inte alltid möjligt att genomföra
            det här. Vi skulle gärna vilja se en utveckling av studiearbetet
            och möjligheterna att stödja även personer i nämnda grupp.
          </note>
          <note>
            De skall ha rätt till utbildning även på högre nivå;
          </note>
          <note>
            detta för att utnyttja fängelsetiden så effektivt som möjligt.
          </note>
          <note>
            Sedan, fru talman, vill jag ta upp frågan om behandlingsinnehållet
            vad gäller kvinnor. Inom kriminalvården har man under senare år
            börjat uppmärksamma kvinnors situation ute på anstalterna. Från
            kriminalvården har man nu tagit fram riktlinjer för ett programinnehåll
            för kvinnor som är mera inriktat på kvinnors speciella behov och
            speciella krav när det gäller att få stöd i föräldraskapet. Det
            gäller också en mängd andra bitar.
          </note>
          <note>
            Även om kriminalvården har kommit en bra bit på väg är det hela
            fortfarande långt ifrån utvecklat. Man har tagit fram riktlinjerna
            och börjat med programverksamhet men det här ligger långt efter
            den manliga biten som utvecklats på ett helt annat sätt. Därför
            är det viktigt att hela tiden lyfta fram frågan och att trycka
            på så att det trots allt blir så bra som möjligt.
          </note>
          <note>
            Det speciella här är att man inom frivården, där de flesta kvinnor
            hamnar som begår brott och som blir dömda, inte kommit så långt
            att riktlinjer har tagits fram. På en del ställen finns det program
            som är mera riktade till kvinnor efter kvinnors behov men inom
            frivården är det i dag en stor brist i det avseendet.
          </note>
          <note>
            Därför är det viktigt att lyfta fram frågorna och att se det
            här i ett helhetsperspektiv.
          </note>
          <note>
            Fru talman! Reservation 15, som tidigare talare här tog upp,
            handlar om kostnadsansvaret vid § 34-
          </note>
          <note>
            placering. Jeppe Johnsson från Moderaterna gjorde stort nummer
            av att Vänsterpartiet inte var berett att stödja sin egen motion
            och sina egna krav. Det skulle vara viktigare att hålla ihop samarbetet
            med regeringen än att ge missbrukarna på fängelserna vård.
          </note>
          <note>
            Moderaterna borde, fru talman, läsa andras motioner lite noggrannare
            och läsa innantill. Samtidigt måste jag säga att jag är glad över
            att så många partier så plötsligt har börjat inse den här problematiken.
          </note>
          <note>
            Av Vänsterpartiets motion och vår hemställanspunkt framgår att
            det Vänsterpartiet krävt är en utredning för att se över kostnadsansvaret
            när det gäller § 34-placeringar utifrån de problem som Jeppe
          </note>
          <note>
            Johnsson har beskrivit. Vi har också krävt att om förändringar
            görs skall de vara kostnadsneutrala. Det innebär att man i förhandlingar
            med Kommunförbundet måste komma överens om finansieringen och
            om hur kostnaderna skall delas. Enligt Vänsterpartiet är det inte
            riktigt att en kommun så fort man har en missbrukare som har hamnat
            i fängelse bara skall kunna avsäga sig det totala ansvaret för
            kostnaderna för vård och behandling. Fortfarande är det, och så
            bör det också vara, kommunernas grundläggande skyldighet att ge
            alla medborgare den rätt och de möjligheter som socialtjänstlagen
            innebär.
          </note>
          <note>
            Skall man göra förändringar här måste man alltså även göra sådana
            förändringar att det blir kostnadsneutralt. Det får inte bli en
            fördel för kommunerna att strunta i att ta ansvar för just den
            här gruppen människor.
          </note>
          <note>
            Just de krav som Vänsterpartiet ställer i motionen, att det skall
            utredas och att det behövs en översyn när det gäller kostnadsansvaret,
            har regeringen genomfört. Man har gett Narkotikakommissionen i
            uppdrag att se över frågan, så Vänsterpartiets krav har blivit
            tillgodosedda här.
          </note>
          <note>
            Att Moderaterna nu är beredda att gå ännu längre
          </note>
          <note>
            - att det här skall komma så snabbt som möjligt - tror inte vi
            i Vänsterpartiet är en rimlig väg att gå. Det finns ingen realism
            i detta med att på kortare tid, jämfört med den tid som nu sittande
            utredning har på sig, hitta ett förslag som är kostnadsneutralt.
            Om
          </note>
          <note>
            Moderaterna är beredda att göra ett stort nummer av skillnaderna
            inom majoriteten - av att man nu viker sig - beror det kanske
            på att Moderaterna från sin regeringstid är vana vid att övriga
            partier lägger sig platta och inte vågar driva sina egna frågor.
            Kanske har man den utgångspunkten. Vi har inte de problemen, så
            Jeppe Johnssons erfarenheter får nog stå för
          </note>
          <note>
            Moderaterna själva.
          </note>
          <note>
            Fru talman! Jag vill också ta upp frågan om särskilda avdelningar
            för interner med utvisningsbeslut.
          </note>
          <note>
            Där har vi i Vänsterpartiet bara ett särskilt yttrande.
          </note>
          <note>
            Jag vill ändå lyfta fram den här problematiken.
          </note>
          <note>
            I dag har man påbörjat ett projekt med speciella avdelningar
            för dem som är dömda till fängelse och som har ett utvisningsbeslut
            med i domen. Det har man gjort därför att man har sett problemen
            ute på anstalterna. Det är svårt att motivera de här personerna
            till behandling och det är svårt att få in dem i de vanliga programmen
            därför att de vet att de sedan skall utvisas.
          </note>
          <note>
            Vi i Vänsterpartiet tror inte på idén med speciella avdelningar
            där man för samman alla med utvisningsbeslut. Det rör sig ju om
            en mängd olika nationaliteter, en mängd olika språk och en mängd
            olika behov. Att säga att de har samma behov därför att de har
            ett utvisningsbeslut tror vi är en alldeles för dålig grund. Snarare
            riskerar man då att få avdelningar med personer som inte alls
            är behandlingsmotiverade och där spänningarna, konflikterna och
            uppgivenheten blir ännu större. Dessutom kommer man inte från
            anstalternas sida att avsätta så stora resurser eller att ha så
            stora ambitioner när det gäller att jobba med denna grupp. Men
            eftersom det här nu är infört som ett försök och man skall följa
            upp det och utvärdera det inom kort tid, har vi valt att acceptera
            det, även om vi är tveksamma. Vi kommer att följa frågan väldigt
            noga.
          </note>
          <note>
            Till slut, fru talman, vill jag återigen bara yrka bifall till
            reservation 3.
          </note>
          <note type="speaker">
            Anf. 162 JEPPE JOHNSSON (m) replik:
          </note>
          <note>
            Fru talman! Det händer mycket på ett år. Förra året när vi stod
            här i kammaren och hade samma förslag sade också regeringen att
            man var uppmärksam på frågan. Men av någon anledning - jag kan
            bara spekulera i vilken - nöjde sig inte Vänstern den gången med
            detta utan man var med på en reservation, nr 8, till justitieutskottets
            betänkande 19.
          </note>
          <note>
            Fru talman! Jag skall be att få läsa innantill ur motionen. Det
            som står där kan jag väl i alla fall inte missuppfatta. Under
            rubriken "Vård utanför anstalt"
          </note>
          <note>
            står det:
          </note>
          <note>
            "Tillgången till behandling utanför anstalt (§ 34)
          </note>
          <note>
            har försämrats alltmer. Kommunerna ansvarar för kostnaderna för
            att behandlingen slutförs när verkställighetstiden tagit slut
            och kriminalvårdens kostnadsansvar upphör. Med dagens svåra ekonomiska
            situation i kommunerna är de inte positiva till ytterligare kostnader
            och därför genomförs inte behandlingen. Det är olyckligt eftersom
            det är en behandling med goda resultat som bör användas i större
            utsträckning än i dag. Vänsterpartiet anser att regeringen bör
            se över frågan om kostnadsansvaret för § 34 med kostnadsneutralitet
            som målsättning. Detta bör ges regeringen till känna."
          </note>
          <note>
            Jag har just läst det som Alice Åström sade om kostnadsneutralitet.
            Fru talman! Jag tycker att det är ganska konstigt att Vänsterpartiet
            trots detta inte följer upp en sådan här motion, när man nu skulle
            ha kunnat få majoritet för det förslag som man stred för i fjol.
            Vi som anser att det här är en angelägen fråga hade varit beredda
            att ge regeringen detta till känna.
          </note>
          <note>
            Så angeläget anser tydligen inte ni i Vänsterpartiet att det
            är. Det får stå för er.
          </note>
          <note>
            När det gäller pengarna till detta, för att få en jämlik behandling
            av alla interner som behöver den här formen av behandling, vore
            det mycket bra om det lyftes över på kriminalvården.
          </note>
          <note type="speaker">
            Anf. 163 ALICE ÅSTRÖM (v) replik:
          </note>
          <note>
            Fru talman! Jag kan börja med det sista, om att alla skall ha
            rätt till likvärdig behandling, att oavsett i vilken kommun man
            är placerad bör det vara lika. Jag önskar att moderaterna hade
            precis den inställningen i en mängd andra frågor. När det gäller
            socialbidragen ville man i fjol absolut inte ha den gemensamma
            normen som skulle gälla överallt. Det kan alltså pendla mellan
            olika frågor.
          </note>
          <note>
            När vi stödde reservationen förra året sade regeringen att man
            var uppmärksam på frågan men att man fortfarande inte hade tagit
            ställning till vad man skulle göra. Sedan har man gett Narkotikakommissionen
            i uppdrag att särskilt se över finansieringsfrågor som gäller
            samarbetet mellan kriminalvården och kommunerna vid kontraktsvård
            och vistelse utanför anstalt enligt 34 §.
          </note>
          <note>
            Det var exakt det kravet som Vänsterpartiet ställde i motionen,
            och det är ett krav som vi har fått tillgodosett. Att moderaterna
            sedan inte bryr sig om att se en helhet eller att se kostnadsneutraliteten,
            utan givetvis nu anser att regeringen kan återkomma omedelbart,
            tyder bara på att moderaterna återigen visat fullständigt ointresse
            för ekonomiska frågor, för budgetfrågor och för helhetsbilden.
            Om moderaterna får chansen att driva igenom någonting som de själva
            inte vill ta något ekonomiskt ansvar för är de tydligen beredda
            att göra det.
          </note>
          <note>
            Vi i Vänsterpartiet har krävt en utredning för att få ett underlag,
            och vi vill ha en kostnadsneutralitet. Det underlaget kommer Vänsterpartiet
            att få, och då kommer vi givetvis att fortsätta att driva frågan
            och se till att få en bra lösning.
          </note>
          <note type="speaker">
            Anf. 164 JEPPE JOHNSSON (m) replik:
          </note>
          <note>
            Fru talman! Jag kan förstå att Alice Åström och
          </note>
          <note>
            Vänsterpartiet inte kan stödja den här motionen, därför att ni
            kanske inte har lagt några pengar till detta.
          </note>
          <note>
            Men det hade ni inte gjort i fjol heller.
          </note>
          <note>
            Jag måste bara avslutningsvis säga att fångvården är och skall
            vara en statlig fråga och inte vara beroende av vilken kommun
            man bor i. Vi moderater vågar lägga det här förslaget därför att
            vi har ekonomisk täckning både på den här punkten och på alla
            andra punkter i hela budgeten.
          </note>
          <note type="speaker">
            Anf. 165 ALICE ÅSTRÖM (v) replik:
          </note>
          <note>
            Fru talman! Jag är mycket väl medveten om att moderaterna lägger
            mycket pengar på just det här området, inom kriminalvård, polis,
            osv. Samtidigt tillhör moderaterna dem som drar ned på statsbidragen
            till kommunerna, där möjligheterna för kommunerna att genomföra
            någonting blir ännu mindre. Vi i
          </note>
          <note>
            Vänsterpartiet har fortfarande helhetssynen, och vi anser fortfarande
            att det bör vara en kommunal skyldighet att göra det här. Men
            man måste hitta en lösning för att människorna inte skall komma
            i kläm.
          </note>
          <note type="speaker">
            Anf. 166 INGEMAR VÄNERLÖV (kd):
          </note>
          <note>
            Fru talman! Som tidigare sagts har det här betänkandet om påföljdsfrågor
            sitt ursprung i ett antal motioner från den allmänna motionstiden.
          </note>
          <note>
            Kristdemokratisk ideologi utgår från principen om människovärdet,
            alla människors lika värde och varje människas unika värde. Det
            leder till att kriminalvårdens insatser måste syfta till rehabilitering
            om tiden på anstalt skall bli en vändpunkt för den straffade.
          </note>
          <note>
            Det är domen och frihetsberövandet som utgör straffet och ej
            verkställighetens innehåll, vilket måste syfta till att motverka
            återfall i brott.
          </note>
          <note>
            Fru talman! Vi kristdemokrater står bakom delar av detta betänkande.
            Vi har dock en del invändningar, och det är dessa som jag tänker
            närmast beröra.
          </note>
          <note>
            Vi anser, i likhet med övriga talare här, att det är av stor
            betydelse att fängelsetiden används till något meningsfullt. Med
            vårt budgetförslag hade det funnits tillräckliga resurser för
            att bl.a. förbättra möjligheterna till grundläggande skolutbildning
            och arbete under fängelsetiden. För många fångar, som kanske aldrig
            haft en anställning och dessutom kanske har en bristfällig skolgång
            bakom sig, är det en förutsättning för att de skall ha en rimlig
            chans till en ny start efter avtjänat straff.
          </note>
          <note>
            Antalet anmälda sexualbrott har ökat kontinuerligt sedan början
            av 1980-talet och uppgick 1997 till ca
          </note>
          <note>
            7 700. Trenden är densamma när det gäller misshandel av kvinnor.
            År 1997 anmäldes drygt 19 000 sådana brott. Det är rimligt att
            anta att mörkertalet är stort.
          </note>
          <note>
            I huvudsak utgörs förövarna av män. Vi menar att det är av yttersta
            vikt att de män som begått våldseller sexualbrott får speciell
            behandling under strafftiden, i form av t.ex. psykoterapi och
            gruppterapi, så att de ej återfaller i brott.
          </note>
          <note>
            Enligt vad som framgår av betänkandet har utskottet vid ett flertal
            tillfällen tidigare tagit ställning till liknande yrkanden, senast
            under riksdagsåret
          </note>
          <note>
            1997/98, då man bl.a. uttalade att frågor om behandling av män
            som dömts för våldsbrott mot kvinnor intar en särställning, eftersom
            det är synnerligen angeläget att risken för återfall i sådan brottslighet
            minimeras.
          </note>
          <note>
            Trots att utskottet under senare år tydligt uttalat sig i samma
            riktning har vålds- och sexualbrotten fortsatt att öka. Fru talman!
            Det är hög tid att regeringen kommer till skott i denna angelägna
            fråga.
          </note>
          <note>
            Försöksverksamhet när det gäller intensivövervakning med elektronisk
            kontroll, s.k. fotboja, inleddes den 1 augusti 1994. Denna försöksverksamhet
            har tillämpats när en person dömts till ett fängelsestraff på
            högst tre månader.
          </note>
          <note>
            Samtidigt som intensivövervakning med elektronisk kontroll är
            en betydligt mindre kostsam påföljdsform än fängelse fyller den
            också viktiga funktioner av humanitär karaktär. Bl.a. ges de som
            är dömda till denna påföljd en helt annan möjlighet att upprätthålla
            familjekontinuitet, social och arbetsmässig kontinuitet, vilket
            är oerhört betydelsefullt för deras fortsatta liv och för deras
            familjer.
          </note>
          <note>
            I Straffsystemkommitténs betänkande Ett reformerat straffsystem,
            som var en statlig offentlig utredning som kom 1995, diskuterades
            möjligheten att även personer dömda till längre fängelsestraff
            än tre månader som en övergång inför villkorlig frigivning skulle
            kunna få en kortare tid av fängelsestraffet omvandlat till intensivövervakning
            med elektronik.
          </note>
          <note>
            Skälen som talar för ett sådant förfarande är flera.
          </note>
          <note>
            Ett tungt vägande skäl är att den dömde på så vis får en stegvis
            övergång till full frihet, vilket skulle ge bättre möjlighet till
            anpassning till livet utanför fängelset. Ett annat skäl är att
            samhällets kostnader skulle minska även vid sådan tillämpning.
          </note>
          <note>
            I Straffsystemkommitténs utredning diskuterades vidare möjligheten
            att verkställighet skulle kunna ske utanför anstalt efter tre
            månader fram till villkorlig frigivning efter fyra månader, vid
            fängelsestraff på sex månader. Vid längre fängelsestraff skulle
            verkställigheten utanför anstalt öka i enlighet med en speciell
            beräkningsmetod till maximalt sex månader vid en strafftid på
            minst tre år. Denna typ av intensivövervakning med elektronisk
            kontroll i slutet av ett fängelsestraff brukar benämnas back door-modellen.
          </note>
          <note>
            Fru talman! Det är intressant att konstatera att
          </note>
          <note>
            Straffsystemkommittén redan 1995 ansåg det angeläget att ett
            back door-system infördes i Sverige. Tyvärr avstod dock kommittén
            från att i sitt betänkande lägga fram något konkret förslag. Först
            ett par år senare, under riksdagsåret 1997/98, lägger regeringen
            fram propositionen Vissa reformer av påföljdssystemet, där man
            konstaterar att frågan om övergången från anstalt till ett liv
            i frihet för dem som avtjänar långa fängelsestraff borde ägnas
            särskild uppmärksamhet.
          </note>
          <note>
            Vad som borde vidareutvecklas var enligt regeringen formerna
            för utslussning ur anstalt. Det är ungefär samma slutsats som
            Straffsystemkommittén kommit fram till ett par år tidigare.
          </note>
          <note>
            Trots tidsutdräkten avsåg regeringen något häpnadsväckande att
            återkomma till frågan om möjligheterna till strukturerad utslussning
            i ett senare sammanhang. Fyra år efter det att resultatet av den
            statliga offentliga utredningen Ett reformerat straffsystem presenterades
            är frågan om den strukturerade utslussningen fortfarande under
            beredning i Regeringskansliet.
          </note>
          <note>
            Fru talman! Denna tempoförlust är oacceptabel.
          </note>
          <note>
            Vi kristdemokrater menar att det främst ur humanitär men även
            ur samhällsekonomisk synpunkt är angeläget att försöksverksamhet
            på detta område snarast inleds.
          </note>
          <note>
            Om det finns särskilda skäl kan en intagen få medgivande om vistelse
            utanför anstalt om det kan antas underlätta hans anpassning i
            samhället enligt
          </note>
          <note>
            34 § i lagen om kriminalvård i anstalt. Det har vi tidigare hört
            en del talare nämna, så jag behöver inte upprepa allt som har
            sagts om vad detta innebär. Det har även sagts att kriminalvården
            står för behandlingskostnaderna fram till villkorlig frigivning.
            Därefter är det den intagnes hemkommun som får betala.
          </note>
          <note>
            Här föreligger det självklart en uppenbar risk att kommuner med
            ansträngd ekonomi ej anser sig ha råd med att låta den intagne
            fullfölja en betydelsefull behandling. För att eliminera den risken
            anser vi det lämpligt att hela kostnadsansvaret åvilar kriminalvården.
          </note>
          <note>
            Av betänkandet framgår att utskottet tidigare har tagit ställning
            till yrkanden om kostnadsansvaret för en s.k. § 34-placering.
            Trots tidigare uttalanden, varav det senaste under våren 1998,
            som gick ut på att utskottet kände viss oro när det gällde kommunernas
            förmåga att bidra till kostnaderna för vård utanför anstalt ansåg
            sig utskottsmajoriteten dock kunna konstatera att regeringen var
            uppmärksam på frågan.
          </note>
          <note>
            Våren 1998 gavs, som tidigare nämnts, Narkotikakommissionen i
            uppdrag att särskilt se över finansieringsfrågor som gäller samarbetet
            mellan kriminalvården och kommunerna vid vistelse utanför anstalt
            för vård enligt § 34 i lagen om kriminalvård i anstalt. Det uppdraget
            skall redovisas före utgången av år 2000.
          </note>
          <note>
            Fru talman! Om regeringen sedan, i likhet med vad som gällde
            för frågan om den strukturerade utslussningen från anstalt, behöver
            ytterligare fyra fem år på sig för att komma med ett slutligt
            förslag står vi inför ett nytt fall av oacceptabel tempoförlust.
            Vi menar att det är angeläget att regeringen snabbar på beredningen
            i denna för många intagna så viktiga fråga.
          </note>
          <note>
            När det gäller den dömdes anstaltsplacering menar vi kristdemokrater
            att större vikt skall fästas vid närheten till hemorten vid val
            av annan anstalt. Den s.k. närhetsprincipen skall ha en mer avgörande
            betydelse. Det framgår av betänkandet att utskottet tidigare vid
            olika tillfällen haft anledning att uttala sig om denna närhetsprincip.
            Utskottet tillstyrkte bl.a. ett förslag från regeringen under
            riksdagsåret 1994/95
          </note>
          <note>
            som grundades på Fängelseutredningens första betänkande Verkställighet
            av fängelsestraff, vilket kom
          </note>
          <note>
            1993.
          </note>
          <note>
            Förslaget gick ut på att utöka möjligheterna att placera en intagen
            på en anstalt där han kan få adekvat vård och behandling. Det
            innebar att närhetsprincipen inte längre skulle ha samma övergripande
            betydelse som tidigare. I stället skulle den intagnes behov av
            behandling lyftas fram, hette det.
          </note>
          <note>
            Fru talman! Vi menar att det inte var en helt lyckad kursändring.
            När jag på senaste tiden varit på besök i fängelser har jag fått
            mycket klart för mig att anstaltsplacering så nära hemorten som
            möjligt är synnerligen önskvärt och betydelsefullt för de intagna.
            Tidigare nämndes att den intagnes behov av behandling skulle lyftas
            fram. Det är i och för sig gott och väl. Men för att vilken behandling
            det än vara må över huvud taget skall bli framgångsrik krävs att
            den intagne är i någorlunda psykisk balans. Chansen för det ökar
            markant ju större möjligheter som gives att vidmakthålla eller
            bygga upp kontakten med familj, övervakare, arbetskamrater eller
            andra resurspersoner.
          </note>
          <note>
            Fru talman! Vi kristdemokrater står förstås bakom de reservationer
            där vi finns med, men för att måna om tiden nöjer jag mig med
            att yrka bifall till reservation nr 5.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.56 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § (forts.) Påföljdsfrågor (forts. JuU27)
          </note>
          <note type="speaker">
            Anf. 167 GUNNEL WALLIN (c):
          </note>
          <note>
            Fru talman! Angående kriminalvården sägs det i budgeten för 1999
            att verkställighetens innehåll skall motverka återfall i brott.
            Kriminalvården skall medverka till att de som är intagna på anstalt
            får en sådan behandling och ett sådant stöd att de efter frigivningen
            kan leva ett laglydigt och värdigt liv. Det instämmer vi i Centerpartiet
            i.
          </note>
          <note>
            Det har skett en utveckling åt detta håll, men jag anser att
            mycket återstår. Varje intagen borde få lära sig en sådan enkel
            sak som att klara sig i det dagliga livet. Då kan de använda sig
            av den kunskapen när de kommer utanför anstalten.
          </note>
          <note>
            En övergripande sak är att antalet anställda har minskat inom
            kriminalvården och på fängelserna. De är ofta för få för att hinna
            med att både bevaka och behandla. Dessutom har personalen flyttats
            omkring mellan olika avdelningar. De får rycka in här och där.
          </note>
          <note>
            Därför har det varit svårt med kontinuiteten när man håller på
            med de olika specialprogrammen. Jag kan ta upp ett exempel från
            fängelset i Malmö. Där finns särskilda program för de intagna
            som har begått vålds- och sexualbrott. Om de intagna inte får
            denna specialhjälp för att bearbeta sin situation är det en stor
            risk för återfall. Det finns ett jättebra projekt. Det finns specialutbildad
            personal, men personalen måste också få tid att genomföra det
            här, så att det blir en kontinuitet i detta program.
          </note>
          <note>
            En åtgärd för att motverka återfall är att man har en bättre
            förberedelse för utslussning till samhället, gärna i samarbete
            med kommunerna. Ett sätt, som är nämnt tidigare, är att man använder
            elektronisk övervakning med fotboja i slutfasen för att det skall
            bli en mjukare övergång. Ett annat sätt är just detta med
          </note>
          <note>
            § 34-placering som tidigare diskuterades.
          </note>
          <note>
            Jag har följt debatten här i kväll och blir lite orolig när man
            skall vänta på att Narkotikakommissionen skall komma med förslag
            i slutet av år 2000. Vi har refererat till besöket hos Stockholmspolisen
            i går. Det gäller missbrukare som inte får behandling. De måste
            ha sin dagliga dos, och de måste skaffa sig medel för att betala
            sitt missbruk. Då är de inne på brottets bana och inne i ekorrhjulet.
            Man är missbrukare, begår brott, får återfall och hamnar i fängelse,
            och så är man inne i den onda cirkeln. Jag tycker därför att det
            är viktigt att problemet får en snabb lösning, så att vi på sikt
            kan minska antalet brott och inte minst hjälpa dessa människor
            i den svåra situation som de befinner sig i. Jag anser att det
            brådskar med att finna en lösning på detta stora problem. Därför
            yrkar jag bifall till reservation nr 15 under mom. 17, men jag
            står naturligtvis bakom alla mina andra reservationer.
          </note>
          <note>
            Till sist, fru talman, vill jag än en gång understryka vikten
            av närhetsprincipen. När den dömde skall placeras på anstalt är
            det viktigt att det finns närhet till vardagslivet, så att kontakter
            med familj, vänner, övervakare m.fl. kan upprätthållas. Allt detta
            skall göras för att underlätta utslussningen och minska antalet
            återfall.
          </note>
          <note type="speaker">
            Anf. 168 MÄRTA JOHANSSON (s):
          </note>
          <note>
            Fru talman! Det blev snabbt min tur. Vi är uppmanade att försöka
            rationalisera verksamheten, så det kanske var bra. Jag skall också
            försöka rationalisera mitt anförande.
          </note>
          <note>
            Vi diskuterar alltså ett stort antal motioner från den allmänna
            motionstiden. Vi har inte kunnat enas om skrivningarna när det
            gäller de frågor som har tagits upp. Därför har det avlämnats
            18 reservationer.
          </note>
          <note>
            Innan jag kommenterar reservationerna vill jag säga att meningsskiljaktigheterna
            när det gäller många av frågorna inte är så stora. I de flesta
            fall handlar det om att vi från majoriteten vill avvakta utredningar
            eller väntade regeringsförslag innan vi är beredda att låsa vår
            uppfattning. Därför kommer jag dessvärre, Jeppe Johnsson, att
            hälla mer vatten på den kvarn som mal om att vi från regeringen
            och regeringspartiet bara vill avvakta och utreda. Så är t.ex.
          </note>
          <note>
            fallet när det gäller den första reservationen från moderaterna
            om en ny verkställighetslag. Man överväger, som tidigare har sagts,
            en ny verkställighetslag i regeringen, och det finns ingen anledning
            att föregripa den.
          </note>
          <note>
            När det gäller sysselsättning på anstalterna finns det flera
            motioner. I m-motionerna säger man att man vill att tiden på anstalt
            skall användas för meningsfulla aktiviteter. Vi har hört under
            sammanträdets gång att vi är rörande ense om det. Vi i majoriteten
            har ingen annan uppfattning.
          </note>
          <note>
            Hur verksamheten inom anstalterna skall utformas är i dag en
            prioriterad fråga för kriminalvården. Och i regleringsbrevet för
            1999 understryker regeringen att inslagen av praktisk och teoretisk
            utbildning skall förstärkas ytterligare. Det finns en brist, som
            Alice
          </note>
          <note>
            Åström har pekat på, som vi ännu inte riktigt har kommit till
            rätta med. Det gäller högskoleutbildningen. Men den får väl komma
            med i nästa skede.
          </note>
          <note>
            Möjligheter till arbete skall tillvaratas och verksamheten med
            brotts- och missbruksrelaterade påverkansprogram skall fortsätta
            att utvecklas och kvalitetssäkras. Man skall också under anstaltstiden
            få erforderlig behandling för psykisk störning. Därmed anser jag
            att yrkandena i dessa reservationer redan är tillgodosedda.
          </note>
          <note>
            Rymningar från anstalterna har glädjande nog minskat stadigt
            under 1990-talet. Under år 1997 och
          </note>
          <note>
            1998 har ingen rymning skett från anstalterna i klass I
          </note>
          <note>
            och II. Jeppe Johnsson tog åt sig äran och sade att detta var
            moderaternas förtjänst. Men Kriminalvårdsstyrelsen anser att man
            i dag har en mer realistisk differentiering och en ökad prioritering
            av rymningshindrande insatser. Även utbildningsinsatser för personalen
            och bättre instruktioner har påverkat den goda utvecklingen.
          </note>
          <note>
            Utskottet konstaterar alltså att säkerheten vid våra anstalter
            är fortsatt hög och skall så vara. Men något särskilt uttalande
            är inte erforderligt. Att vi ändå skall sträva efter att nå ännu
            lägre än i dag är det väl ingen tvekan om.
          </note>
          <note>
            Kvinnor på anstalt har också behandlats. Det har sin särskilda
            problematik. Det är en problematik som vi har uppmärksammat först
            de senare åren.
          </note>
          <note>
            Vad gäller placeringen av kvinnor gäller från januari 1999 att
            de normalt skall placeras på anstalter avsedda enbart för kvinnor.
            Skall en kvinna placeras på anstalt med män får detta inte ske
            utan kvinnans medgivande.
          </note>
          <note>
            När det gäller behandlingsinnehållet skall programverksamheten
            inriktas på ett utbud som kvinnor har varit med och påverkat.
            Man har som särskilt viktiga frågor angett utbildning, föräldraskap,
            hälsa och droger.
          </note>
          <note>
            Kriminalvårdsstyrelsen har givit ut en skrift,
          </note>
          <note>
            Riktlinjer. Den har tidigare refererats här. Den började gälla
            fr.o.m. den 1 juni 1998. Jag rekommenderar den till läsning, för
            den är mycket intressant.
          </note>
          <note>
            Det finns kanske fortfarande svagheter när det gäller kvinnor
            dömda till frivårdspåföljd. Men det är saker vi får ta itu med
            nu.
          </note>
          <note>
            Permissionsreglerna tas upp. Man vill använda elektronisk övervakning
            vid permissionerna. Under senare år har antalet permissioner ökat
            samtidigt som antalet misskötta permissioner har minskat. Under
            såväl 1997 som 1998 var antalet misskötta permissioner 0,6 %.
            Anledningen till att läget är mycket bättre nu än tidigare är
            även där att planeringen för permissionerna förbättrats avsevärt
            under senare år. Men permissionen är ju ett led i den intagnes
            återanpassning till samhället. Enligt majoritetens uppfattning
            tillämpas reglerna på ett väl avvägt sätt. Därför finns det för
            närvarande inte något behov att skärpa reglerna.
          </note>
          <note>
            När det gäller frigivningsproblematiken föreslår man i ett par
            reservationer att det s.k. back doorsystemet, dvs. elektronisk
            övervakning, skall kunna användas. Där har regeringen gett BRÅ
            i uppdrag att kartlägga kriminalvårdens och andra myndigheters
            arbete med frigivningssituationen för intagna i fängelse. BRÅ
            har redovisat sitt uppdrag och lämnat förslag som bearbetas i
            Regeringskansliet. Till slutet av året kan vi förvänta oss en
            departementspromemoria.
          </note>
          <note>
            Kostnadsansvaret vid § 34-placeringar har vi diskuterat rätt
            ordentligt. Jag bara upprepar att Narkotikakommissionen kommer
            med ett förslag om hur finansieringsfrågorna mellan kriminalvården
            och kommunerna skall kunna lösas. Det har påtalats här att det
            är för sent. Men jag tror att vi får avvakta den utredningen.
          </note>
          <note>
            Närhetsprincipen är också en diskussionspunkt.
          </note>
          <note>
            Här finns reservationer som kräver att man skall ta större hänsyn
            till den. I kriminalvårdens allmänna råd står det att vid valet
            av anstalt skall individuell bedömning göras. Man skall ta hänsyn
            till våldsbenägenhet, narkotikamissbruk, utbildningsbehov, etc.
          </note>
          <note>
            Detta kan ibland inkräkta på närhetsprincipen. Utskottet har
            vid flera tillfällen behandlat frågan, konstaterat att det är
            många intressen som skall tillgodoses och funnit att det nu inte
            finns anledning att ändra på gällande regler.
          </note>
          <note>
            Jag tror, fru talman, att jag stannar här. Jag yrkar avslag på
            samtliga reservationer och bifall till utskottets hemställan.
          </note>
          <note type="speaker">
            Anf. 169 JEPPE JOHNSSON (m) replik:
          </note>
          <note>
            Fru talman! Jag noterar, och det visste jag redan innan från
            arbetet i utskottet, att Märta Johansson och hennes kolleger inte
            är speciellt otåliga när det gäller att vänta på en regering som
            nästan aldrig kommer med någonting nytt. Att avvakta har tydligen
            blivit ett honnörsord för den här regeringen. Vi har naturligtvis
            vetat det länge när det gäller rättsområdet.
          </note>
          <note>
            Jag medger, Märta Johansson, att vi nog många gånger är överens
            om målen. Vi vill ha en kriminalvård och ett rättsväsende som
            är så bra som möjligt.
          </note>
          <note>
            Vi vill också att de intagna på våra anstalter, i frivården och
            på våra häkten skall bli påverkade i så positiv riktning som möjligt.
            Det låter sig sägas, men för att genomföra det krävs det också
            medel och det krävs att man inte alltid avvaktar. Ibland måste
            man kanske säga till sin regering: Kom nu med något förslag!
          </note>
          <note>
            Medel; det kostar pengar att hålla denna höga kvalitet i kriminalvården.
            Med de budgetförslag som den sittande regeringen och dess stödpartier
            nu har lagt fram blir det inte riktigt så lätt att leva upp till
            de vackra målen.
          </note>
          <note type="speaker">
            Anf. 170 MÄRTA JOHANSSON (s) replik:
          </note>
          <note>
            Fru talman! Det är inte alltid enbart medel som behövs, Jeppe
            Johnsson. Det behövs också att man kan fatta beslut på goda grunder,
            beslut som är väl avvägda. Där har Jeppe Johnsson lite mer bråttom
            än vi har.
          </note>
          <note>
            Medelsdiskussionen tar vi när vi behandlar vårbudgeten.
          </note>
          <note type="speaker">
            Anf. 171 KIA ANDREASSON (mp):
          </note>
          <note>
            Fru talman! I betänkandet finns en övergripande syn på hur partierna
            vill att kriminalvården skall fungera. Den gemensamma nämnaren
            är att vi alla vill att de som ändå tas in på anstalt inte skall
            återfalla i brott och att anstaltstiden skall användas på bästa
            sätt för att hjälpa de intagna med problem och svårigheter.
          </note>
          <note>
            Den synen tycker jag är tydlig när man läser reservationerna.
          </note>
          <note>
            Men reservationerna tar också upp flera ämnen där det redan pågår
            aktiviteter. Men för att riktigt markera vem som vill mest har
            det fogats ett så stort antal reservationer till betänkandet.
          </note>
          <note>
            Jag skall uppehålla mig vid en reservation, nr 4, som jag yrkar
            bifall till. Den gäller behandlingen av psykiskt störda personer
            som tas in på anstalter. Där aviserar också regeringen att man
            tänker ta tag i problemet och göra någonting åt det. Men jag vill
            trycka på just det som rättspsykiatriska avdelningen i Göteborg
            har påvisat i en studie.
          </note>
          <note>
            Man har kommit fram till att över hälften av dem som hamnar på
            häktet lider av en psykisk störning.
          </note>
          <note>
            Den är inte av den digniteten att det blir någon speciell vistelse,
            utan de hamnar på de vanliga anstalterna där deras problem inte
            tas under behandling. Med rätt vård skulle de ha en chans att
            bryta sig ur sitt missbruk och sin kriminalitet.
          </note>
          <note>
            Flera av de undersökta personerna som dömts till fängelse återfaller
            ideligen när de friges därför att den psykiska störningen ofta
            leder till missbruk som i sin tur leder till kriminalitet. Det
            är ofta man ute på anstalterna hör just att klienterna självmedicinerar
            därför att de mår så dåligt. Kan de då få hjälp med de problem
            som ligger i botten kan de också komma till klarhet med andra
            följder av detta.
          </note>
          <note>
            Det handlar också, som påpekats här, om innehållet, att läsa,
            skriva, studera osv. Men mår en människa så uselt psykiskt sett
            är det också svårt att få bra resultat där. Det är grundläggande
            problem som jag därför vill trycka på, de är viktiga.
          </note>
          <note>
            De interner som nu diagnostiseras med ADHD,
          </note>
          <note>
            Damp osv. får ingen vård. Nu sker det försök med att fånga upp
            dessa barn i skolan. Det har blivit bättre.
          </note>
          <note>
            Men för de vuxna kriminella som finns på anstalterna behövs det
            stora insatser.
          </note>
          <note>
            Vi i Miljöpartiet tror inte att det är en lösning att döma fler
            till rättspsykiatrisk vård utan att starta behandlingsprojekt
            på fängelserna. Permissionerna bör utformas med någon form av
            social träning.
          </note>
          <note>
            Jag skall också svara Jeppe Johnsson. Han uttryckte att stödpartierna
            hade övergett sina egna förslag i tidigare motioner. Jag känner
            inte till något fall i detta betänkande där Miljöpartiet har övergivit
            tidigare ståndpunkter. Det är precis samma inriktning som vi har
            haft tidigare, dvs. diskussionen om tiden.
          </note>
          <note>
            Men om Jeppe Johnsson menar frågan om kostnadsansvaret vid §
            34-placering, kan jag tala om att en utredning skall lägga fram
            förslag i slutet av år 2000.
          </note>
          <note>
            Frågan måste utredas. Det går inte att bara bestämma.
          </note>
          <note>
            Vi har inte heller övergivit våra synpunkter på övervakning och
            utslussning med hjälp av elektronisk fotboja. Det skall läggas
            fram en promemoria. Jag ser inte ett enda fall.
          </note>
          <note type="speaker">
            Anf. 172 JEPPE JOHNSSON (m):
          </note>
          <note>
            Fru talman! Jag skall inte ta någon lång debatt.
          </note>
          <note>
            Det enda fallet jag ser är att Kia Andreasson var med på reservationen
            om § 34 i fjol. Då var det inte någonting om att det inte går
            att bara bestämma. Det var andra tongångar i fjol - vi kan se
            i protokollet.
          </note>
          <note>
            Jag tror att man bara kan bestämma. Det är fråga om att överta
            kostnadsansvaret för staten. Det är en statlig angelägenhet att
            internerna får sin fortsatta
          </note>
          <note>
            § 34-vård även efter fängelsetiden.
          </note>
          <note type="speaker">
            Anf. 173 KIA ANDREASSON (mp):
          </note>
          <note>
            Fru talman! Vi har ingen dispyt där. Jag håller fullständigt
            med, och det tycker vi fortfarande.
          </note>
          <note>
            Men frågan gäller hur det hela skall utformas och vad som har
            hänt på den fronten, och det behövs naturligtvis en utredning.
            Vi förväntar oss att den skall bli klar vid den angivna tidpunkten.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            12 § Yrkestrafik
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU10
          </note>
          <note>
            Yrkestrafik
          </note>
          <note type="speaker">
            Anf. 174 LARS BJÖRKMAN (m):
          </note>
          <note>
            Fru talman! Svenskt näringsliv är beroende av ett väl fungerande
            transportnät. Goda kommunikationer, effektiva och snabba transporter,
            krävs för att såväl insatsvaror som färdiga produkter skall finna
            sin väg från tillverkning till konsument.
          </note>
          <note>
            I dagens betänkande TU10 avhandlas frågor kring yrkestrafikens
            villkor i allmänhet och åkerinäringens konkurrenssituation i synnerhet.
            I åtta motioner från flertalet partigrupper uttrycks samfällt
            en oro för den utveckling den svenska åkerinäringen för närvarande
            befinner sig i.
          </note>
          <note>
            Klimatet för svenskt näringsliv har de senaste åren hårdnat alltmer
            på snart sagt alla områden, och mest utsatt är småföretagen. Ökade
            lönekostnader, höjda skatter och höjda avgifter pressar redan
            snäva marginaler till en nivå där lönsamheten är klart hotad.
            Det fria cabotaget som ger svenska åkeriföretag rätten att fritt
            konkurrera på den europeiska marknaden ger samtidigt utländska
            åkeriföretag samma möjlighet att konkurrera på den svenska transportsektorn.
          </note>
          <note>
            Denna nya konkurrenssituation är positiv för kostnadsbilden totalt
            sett, och med hjälp av ny teknik, förbättrade transportlösningar
            och bättre logistik, kan transportköparna erbjudas tjänster till
            priser som realt är lägre än vad som gällt tidigare. Sammantaget
            ökar svenskt näringsliv sin konkurrenskraft mot omvärlden genom
            att dessa kostnader kring dessa tjänster kan pressas.
          </note>
          <note>
            En fri och öppen marknad förutsätter dock att alla parter deltar
            på lika villkor. Så är tyvärr inte fallet, utan svensk åkerinäring
            möter sina utländska konkurrenter med ett ekonomiskt handikapp
            på en nivå som är totalt oacceptabel. Långsiktigt riskerar detta
            att leda till en utslagning av en gren i den viktiga transportnäringen,
            nämligen åkeribranschen.
          </note>
          <note>
            Fru talman! En lång rad utredningar visar entydigt på att den
            svenska kostnadsstrukturen missgynnar åkerinäringen. Senast har
            det i en SIKA-utredning fastlagts att det verkligen är kostnadsskillnader
            mellan svensk och europeisk åkerinäring. I tabell efter tabell
            framgår tydligt den högre kostnad på lönesidan som genom skatter
            och avgifter belastar den inhemska näringens konkurrenskraft.
            På bränslesidan jämförs svensk miljödiesel prismässigt med en
            sämre oljekvalitet som tillhandahålls i övriga Europa. Detta ger
            en snedvridning av prisbilden.
          </note>
          <note>
            På bränslesidan har svensk miljöpolitik lett till att svenska
            åkare i dag uteslutande använder diesel av miljöklass 1 för att
            därmed minimera utsläppen av miljöfarliga ämnen. Detta skulle
            medföra endast marginellt högre kostnader för svenska åkerier.
            Men med den sänkning av dieselskatten som vi förordar skulle kostnadsbilden
            förbättras, och det skulle dessutom leda till att utländska fordon
            vid transport i
          </note>
          <note>
            Sverige undviker att köra på den olja av betydligt lägre kvalitet
            som man i dag tankar med i respektive hemländer.
          </note>
          <note>
            Med vårt förslag skulle två positiva effekter kunna uppnås, nämligen
            bättre konkurrensneutralitet och mindre utsläpp av skadliga ämnen.
            Regeringen bör, enligt vår mening, vidare utreda och aktivt driva
            på frågan om en harmonisering av bränsleklasserna för att därigenom
            minska miljöutsläppen även i övriga delar av Europa.
          </note>
          <note>
            Fru talman! I den för moderater, kristdemokrater, centerpartister
            och folkpartister gemensamma reservationen nr 1 tar vi upp den
            situation som den svenska åkerinäringen i dag befinner sig i.
            Denna ogynnsamma konkurrenssituation leder till att svenska företag
            flaggar ut till andra länder och att svenska jobb försvinner till
            utlandet. Det är inte endast det högre kostnadsläget som missgynnar
            näringen och snedvrider konkurrensbilden, utan även många utländska
            åkares brist på efterlevnad av det regelsystem som omger verksamheten.
            Polismyndigheterna konstaterar att utländska transportörer i stor
            omfattning bryter mot yrkestrafiklagstiftningens regler om kör-
            och vilotider. Polisens kontrollresurser är tyvärr alltför begränsade,
            och påföljderna är ringa i förhållande till den besparing regelöverträdelserna
            medför.
          </note>
          <note>
            Från moderat håll föreslår vi bättre övervakningsmöjligheter
            och ökad kontroll över att utfärdade böter verkligen drivs in.
            Svenska chaufförer som på utlandsuppdrag begår motsvarande överträdelser
            drabbas oftast av betydligt strängare straff. Svenska regeringen
            bör därför på EU-nivå verka för att ett gemensamt regelverk upprättas
            och att det efterlevs på ett effektivt sätt.
          </note>
          <note>
            Fru talman! Även företrädare från regeringspartiet har uppmärksammat
            näringens situation, och i en motion har Bengt Silfverstrand och
            Anders Karlsson, båda s, tydligt uttryckt den oro de känner för
            den
          </note>
          <note>
            "prekära situation vad gäller kostnads- och konkurrensvillkor"
            som branschen befinner sig i. I slutklämmen av denna s-motion
            säger motionärerna: "För att undvika en situation liknande den
            som redan drabbat svensk sjöfartsnäring, måste åtgärder nu skyndsamt
            vidtagas i syfte att stärka den svenska åkerinäringens konkurrens-
            och utvecklingsmöjligheter.
          </note>
          <note>
            Åtgärderna måste omfatta ovan berörda områden, dvs. samhällsekonomin
            i stort, skattevillkor, vägavgifter, momsindrivning etc., miljö,
            trafiksäkerhet och efterlevnad av det nationella och internationella
            regelverket."
          </note>
          <note>
            Fru talman! Inte ens en moderat kan uttrycka detta tydligare
            än vad dessa båda motionärer har gjort. Det känns angeläget att
            understryka varje ord.
          </note>
          <note>
            Såväl utredningen från Växjö högskola som den i dagarna presenterade
            SIKA-utredningen visar på tydliga skillnader mellan svenska och
            utländska åkeriföretags kostnader för likartade verksamheter.
            Men denna fråga, liksom så många andra, utreder regeringen och
            ställer i utsikt att förändringar eventuellt skall kunna ske.
            Konkreta ställningstaganden som verkligen leder till förbättringar
            saknas här likaväl som på många andra politikområden. Hur många
            svenska åkeriföretag, hur många svenska jobb skall rulla ut ur
            landet, Claes-Göran Brandin, innan regeringen skall ta sitt ansvar
            och övergå från prat till handling?
          </note>
          <note>
            Fru talman! Småföretagsdelegationen, Biltrafikens arbetsgivareförbund,
            Svenska åkeriförbundet,
          </note>
          <note>
            Transportarbetareförbundet m.fl. instämmer i de krav på förändringar
            som vi har framfört och alltjämt framför här i riksdagen. Sänkta
            sociala kostnader, lägre fordonsskatter, sänkt energiskatt på
            dieselolja, effektivisering av kontroll- och sanktionssystemet
            och en ökad svensk insats inom ramen för EU-
          </note>
          <note>
            samarbetet krävs för att ge svensk åkerinäring en rimlig chans
            att utveckla i stället för att avveckla verksamheterna i Sverige.
          </note>
          <note>
            Fru talman! I reservation nr 3 tar vi moderater tillsammans med
            Kristdemokraterna och Folkpartiet upp frågan om en förenkling
            av de regler som omger företag som arbetar med biluthyrning. Utskottsmajoriteten
            följer sin traditionella linje att motverka förenklingar på näringslivssidan.
            Jag beklagar detta och nöjer mig med att notera att allt tal om
            att med förenklade regelverk medverka till att fler och nya företag
            skapas i olika branscher inskränker sig till ett allmänt pratande.
            Även här saknas en progressiv inställning till förändringar.
          </note>
          <note>
            Fru talman! Vi står naturligtvis bakom de två borgerliga reservationer
            som finns i betänkandet. Jag vill avslutningsvis yrka bifall till
            reservation nr 1.
          </note>
          <note type="speaker">
            Anf. 175 KARIN SVENSSON SMITH (v):
          </note>
          <note>
            Fru talman! Jag vill säga några ord om taxinäringen. Liksom många
            andra näringar har taxinäringen avreglerats. Det skedde den 1
            juli 1990. Det officiella motivet var att skapa konkurrens för
            att på så sätt pressa priserna nedåt. Konkurrensen var också tänkt
            att leda till nytänkande och kreativitet, men kostnadseffektivitet
            var det överordnade motivet. Risken att bli utkonkurrerad skulle
            befordra detta. Det finns obestridligen en viss logik i resonemanget.
            Men hur blev det konkreta utfallet?
          </note>
          <note>
            Kommunikationskommittén hade bl.a. i uppdrag att utvärdera trafikpolitiken.
            I betänkandet konstateras att utbudet av taxibilar i glesbygd
            har minskat, vilket är dåligt eftersom möjligheterna till buss-
            och tågresor är begränsade. I städerna blev det däremot många
            nya taxiföretag, men med fallande avkastning. Många taxichaufförer
            med brottsbelastning kom in i taxinäringen, och taxififflet ökade.
            Taxinäringen har delvis kommit att förknippas med brottslighet,
            vilket lett till att många taxikunder upplever taxiresor som otrygga.
          </note>
          <note>
            Den ekonomiska brottsligheten i samband med yrkestrafiken har
            uppskattats till 10 miljarder kronor.
          </note>
          <note>
            Sammanfattningsvis har alltså taxibilarnas antal ökat, men det
            finns ingen konstaterad ökning av resandet.
          </note>
          <note>
            Produktivitetsförlusten har resulterat i sänkta löner för taxichaufförerna.
            Effektiviteten kan knappast sägas ha ökat vare sig för kunderna,
            taxiföretagen eller samhället i stort.
          </note>
          <note>
            Betänkandet skrevs 1996, men situationen har inte blivit mycket
            bättre sedan dess. Försämringarna för dem som åker med färdtjänst
            är väl dokumenterade, vilket i och för sig delvis beror på de
            försämrade ersättningarna till färdtjänsten. Sammantaget med taxinäringens
            pressade situation i övrigt har resultatet blivit att servicen
            till dem som är i störst behov av taxi har försämrats.
          </note>
          <note>
            Sverige har påtagit sig den tveksamma rollen som föregångare
            vad gäller avreglering. Det är bara Nya
          </note>
          <note>
            Zeeland som har avreglerat taxinäringen lika drastiskt. Kanske
            kommer Sverige att bli föregångare även när det gäller att återbörda
            det inflytande man tidigare avhänt sig.
          </note>
          <note>
            Helsingborg var bland de första kommunerna att lägga ut omsorgen
            om äldre på upphandling. Nu har skandalerna blivit tillräckligt
            många för ett beslut om att återta ett större offentligt ansvar.
            Detta behövs även inom taxinäringen. I sammanhanget kan nämnas
            att i Köpenhamnsområdet ökade skatteinbetalningsfrekvensen med
            77 % vid införandet av en s.k. Hyrvognnämnd.
          </note>
          <note>
            Obligatorisk anslutning till en beställarcentral ökar servicen
            för oss som åker taxi. Dit kan man ringa för att fråga om priser
            och annat. Kvarglömda ägodelar kan spåras, och det finns någon
            att rikta eventuella klagomål gentemot. Det är en trygghet för
            taxis kunder.
          </note>
          <note>
            Avregleringen av taxi har inte bidragit till en ökad trafiksäkerhet.
            Tvärtom, det finns inte tid att underhålla vagnparken på samma
            sätt. Minitaxi är ett sätt att minska kostnaderna, där kostnaderna
            vid en eventuell trafikolycka blir mycket allvarligare jämfört
            med om vanliga bilar är inblandade. Tempot i trafiken med många
            stressade yrkeschaufförer ökar också risken för olyckor i trafiken.
          </note>
          <note>
            Jag yrkar bifall till reservation nr 2 från Vänsterpartiet. I
            den kräver vi att anslutning till en beställarcentral blir obligatorisk
            i alla län. Skulle så bli fallet saneras branschen från några
            av dem som inte har rent mjöl i påsen. Vi kräver också att det
            införs avgiftsfinansierade yrkestrafiknämnder i alla län. Dessa
            skall ha till uppgift att legitimera beställarcentraler, tillståndsinnehavare
            och förare. De skall också kunna återkalla legitimationer, svara
            för utbildning och fortbildning.
          </note>
          <note>
            Fru talman! Jag vill också passa på att kommentera den borgerliga
            reservationen om svensk åkerinäring. Jag yrkar avslag på reservationen.
          </note>
          <note>
            Vi kan vara överens över partigränserna om hårdare tag gentemot
            de utländska åkerier som vid körning i Sverige inte efterlever
            gällande miljö- och säkerhetsregler. Däremot tror jag att föregående
            talare missuppfattat slutsatserna av SIKA:s åkerirapport.
          </note>
          <note>
            Jag citerar följande från s. 37: "Det material vi har tillgång
            till ger inte underlag för antagandet att olikheter i beskattningen
            av företagen skulle vara orsaken till observerade kostnadsskillnader.
            Den genomgång vi låtit göra visar att företagsbeskattningen är
            likartad i de studerade länderna med i stort sett likartade regler
            för avskrivning och reserveringar. Om något är företagsbeskattningen
            något förmånligare i Sverige än i andra länder."
          </note>
          <note>
            Dessutom vill jag påpeka att det fria cabotaget förvisso har
            lett till att fler utländska åkerier får körningar i Sverige.
            Man glömmer i det avseendet att den svenska åkerinäringen har
            tagit större marknadsandelar utomlands än den har förlorat i Sverige.
            Jag tycker att man i stället skall koncentrera sig på det som
            åkerinäringen själv har tagit upp, dvs. näringen vill bidra till
            den miljöanpassning av transporterna som behövs för att samhället
            skall bli hållbart.
          </note>
          <note type="speaker">
            Anf. 176 LARS BJÖRKMAN (m) replik:
          </note>
          <note>
            Fru talman! Karin Svensson Smith tar först upp taxifrågorna och
            ondgör sig över att avregleringen har medfört för stor konkurrens
            där det finns ett stort resandebehov och för liten eller utebliven
            konkurrens i glesbygderna. Det kan naturligtvis upplevas så. Men
            låt oss konstatera att vi har fått full uppslutning från näringen
            som sådan när det gäller att leva med de regler som har fastställts.
            Det finns ingen som helst önskan från näringens sida om att åter
            reglera verksamheten. Den har funnit sin form, må vara att det
            finns en och annan brist som skall rättas till. Men det tror jag
            näringen själv är beredd att ta itu med.
          </note>
          <note>
            Karin Svensson Smith målar upp en bild av lastbilsåkeribranschens
            situation som skulle tyda på att svensk åkerinäring är på frammarsch.
            Det är tråkigt att inte några av företrädarna här kan spegla verkligheten.
            Jag skulle vilja ställa en motfråga till Karin
          </note>
          <note>
            Svensson Smith: Hur kommer det sig att svenska åkeriföretag väljer
            att flagga ut i ett klimat som, enligt den beskrivning som lämnades
            från talarstolen nu senast, skulle vara sämre än klimatet i Sverige?
            Jag ber om ursäkt om jag misstänkliggör de slutsatser som lästes
            upp. Men de stämmer dåligt överens med den verklighet åkerinäringen
            lever i.
          </note>
          <note type="speaker">
            Anf. 177 KARIN SVENSSON SMITH (v) replik:
          </note>
          <note>
            Fru talman! När det gäller taxinäringen tycker jag att man skall
            se till samhällets och kundernas behov och inte enbart till näringens.
            Det är klart att vi skall lyssna på näringen också. Utbudet av
            taxi i glesbygd har minskat. Trafiksäkerhetsproblemen har ökat
            och fifflet har ökat. Det leder oss till att ställa krav på obligatorisk
            anslutning till beställarcentral. Det är många inom taxinäringen
            som är överens om det.
          </note>
          <note>
            Vi kan inte enbart gå på vad näringens officiella organisationer
            säger. Vi måste ta ett vidare grepp än så.
          </note>
          <note>
            När det gäller åkerinäringen var det faktiskt inte mina egna
            privata slutsatser. Jag har ingen personlig sakkunskap i frågan.
            Det jag citerade ur är en utredning från Statens institut för
            kommunikationsanalys, som vi har fått oss tillsänd alldeles nyligen.
            I sammanfattningen konstaterar man, som jag sade tidigare sade,
            att det snarast är lite lägre beskattning hos oss jämfört med
            andra länder när det gäller företagsbeskattning.
          </note>
          <note>
            Vi lever i en rörlig värld. Det är många utländska företag som
            satsar här i Sverige, och svenska företag satsar utomlands. Det
            jag sade var att sammantaget har marknadsandelarna för svenska
            åkerier ökat mer utomlands än vad man har förlorat inom Sverige.
            Jag tror att vi måste leva med det. Så länge vi lever i en öppen
            värld är det så det sker såväl inom åkeribranschen som inom andra
            branscher.
          </note>
          <note type="speaker">
            Anf. 178 LARS BJÖRKMAN (m) replik:
          </note>
          <note>
            Fru talman! Låt oss hålla oss kvar vid taxifrågorna och inledningsvis
            konstatera att vi kan vara glada över att den politik, de regler
            och de skatter som har föreslagits av det parti som Karin Svensson
            Smith företräder inte har blivit verklighet. Då hade det inte
            varit enklare att driva taxiverksamhet eller att över huvud taget
            driva verksamhet som är baserad på drivmedelskostnader. Dem har
            ni föreslagit ständiga och permanenta höjningar av. Låt oss vara
            glada över att det inte har förverkligats.
          </note>
          <note>
            När det sedan gäller åkerier på frammarsch kan jag, utifrån den
            insikt jag trots allt har skaffat mig i branschen, konstatera
            att den ökning av svenska åkeriers verksamhet som i och för sig
            kan vara riktigt redovisad bygger på att man i stället för att
            bygga ut sina flottor i Sverige, som ju vore det mest naturliga,
            väljer att låta den nyetableringen ske i andra länder.
          </note>
          <note>
            Ett stort antal åkerier, framför allt i Sydsverige, har valt
            den lösningen. Det har man gjort därför att man har lättare att
            få den lönsamhet som är fullständigt nödvändig för att hålla liv
            i den verksamhet man skall leva av.
          </note>
          <note>
            Om det ger utslag i att man hävdar sig väl på en del av kontinenten
            skall vi vara glada över det.
          </note>
          <note>
            Svensk åkerinäring är livskraftig om den ges de förutsättningar
            som vi från vårt håll företräder.
          </note>
          <note type="speaker">
            Anf. 179 KARIN SVENSSON SMITH (v) replik:
          </note>
          <note>
            Fru talman! Jag tror också att svensk åkerinäring är livskraftig.
            Därför tror jag nog också att de klarar av att tåla de åtgärder
            som behövs framför allt när det gäller drivmedelskostnaderna för
            att vi skall kunna nå de miljömål som den här riksdagen har beslutat
            om.
          </note>
          <note>
            Det var också, tycker jag, det budskap vi fick oss till livs
            när vi i trafikutskottet besökte åkerinäringen. Jag tror att man
            klarar av att bidra till miljöanpassningen, att överleva och att
            leva på en internationell marknad.
          </note>
          <note>
            Jag är övertygad om att man klarar det.
          </note>
          <note type="speaker">
            Anf. 180 JOHNNY GYLLING (kd):
          </note>
          <note>
            Fru talman! Hit till riksdagen lär det levereras cirka tio ton
            post varje vecka. Någon transporterar detta hit, och det lär varken
            ske med tåg eller flyg. Även om Helgeandsholmen är en ö så misstänker
            jag att inte heller sjöfarten är aktuell som transportslag i detta
            fall. Lastbilen och åkarna är viktiga för att det samhälle vi
            har skall fungera. Den svenska åkerinäringen är ambitiös vad gäller
            miljöfrågor, säkerhet och transportkvalitet. Tyvärr har man i
            Sverige inte samma villkor att konkurrera på som i en del andra
            länder i vår omgivning. Det är bl.a. detta som trafikutskottets
            betänkande handlar om i dag.
          </note>
          <note>
            Två saker beklagar jag verkligen. För det första beklagar jag
            att inte regeringen har gjort någonting för att effektivisera
            påföljdssystemet för fordonsförare som bryter mot gällande regler.
            Detta är en orsak till snedvriden konkurrens, och riksdagen hemställde
            för ett år sedan om en översyn av detta. Det är anmärkningsvärt
            att regeringen inte har reagerat på detta. Inte bara jag, utan
            hela trafikutskottet förutsätter att näringsministern snarast
            tar itu med denna översyn.
          </note>
          <note>
            För det andra beklagar jag att inte regeringen velat ta åkerinäringens
            problematik på allvar. Åtgärderna från en samlad opposition beskrivs
            i reservation 1, och de är väl kända för regeringen. I stället
            för att göra något hänvisas till skattesamtal och utredningar.
          </note>
          <note>
            Nu kom ju SIKA:s utredning nyligen, där man på regeringens uppdrag
            utrett kostnadsstrukturen och konkurrenssituationen för den svenska
            åkerinäringen.
          </note>
          <note>
            Tyvärr bekräftas de värsta farhågorna när det gäller skillnaden
            mellan förutsättningarna för svenska åkare och för övriga åkare,
            såsom de danska, tyska och nederländska. Det är t.o.m. värre än
            vad man tidigare trott. Jag citerar här från SIKA:s utredning,
            s. 27:
          </note>
          <note>
            "Kostnadsbilden för de danska och nederländska åkerierna är intressant.
            Totalkostnaden ligger 18
          </note>
          <note>
            respektive 25 kr/mil lägre än den svenska men också
          </note>
          <note>
            11 respektive nära 17 kr/mil lägre än den tyska. Både det danska
            och det holländska åkeriet slår det svenska åkeriet (och även
            det tyska) rejält. Det holländska åkeriet är ungefär lika mycket
            bättre på tre poster nämligen den km-beroende kostnaden, lönekostnaden
            och företagskostnaden. Bilden är likartad för det danska åkeriet
            med undantag för att lönekostnadsskillnaden är mindre."
          </note>
          <note>
            När man jämfört tre större, internationella åkerier i vart och
            ett av dessa länder, har man funnit att Sverige visserligen i
            något avseende har lägre kostnader, men den samlade bilden gör
            att totalkostnaden per mil hamnar på 96,7 kr i Sverige, 86,6 kr
            i Tyskland,
          </note>
          <note>
            78,5 kr i Danmark och 70,8 kr i Holland. Även med reservation
            för osäkerhet är trenden tydlig. Frågan är då om vi vill göra
            något för att behålla de jobb som finns inom åkerinäringen i Sverige
            och kanske t.o.m.
          </note>
          <note>
            rädda hem några nya arbeten till landet. I så fall bör majoriteten
            lyssna på oppositionens förslag och agera. Men det är svårt att
            tro att Miljöpartiet vill förstärka lastbilsåkarnas konkurrensmöjligheter
            av ideologiska skäl. Det är lika svårt att se Vänsterpartiet ställa
            upp på detta. Och Socialdemokraterna är som sagt beroende av dessa
            två stödpartier.
          </note>
          <note>
            Men om det nu är miljöproblemen som anförs som skäl för att inte
            stötta svensk åkerinäring så blir ju inte miljön bättre av att
            utländska åkare tar över transporterna, tvärtom. Enligt SIKA:s
            rapport har
          </note>
          <note>
            Sverige högre marknadspriser på diesel än både
          </note>
          <note>
            Danmark och Tyskland. Holland ligger faktiskt några ören dyrare,
            medan det i Polen nästan är två kronor billigare att tanka. Lägger
            man då till att Sverige har den i särklass bästa dieseln, miljöklass
            1, och förmodar att utländska lastbilar tankar fullt på andra
            sidan gränsen - i Danmark, Tyskland eller Polen - så släpper man
            ju ut en oerhört större mängd svavel när man kör i Sverige än
            om man köpt sin diesel här i landet.
          </note>
          <note>
            Dessutom hade ju faktiskt skatteintäkterna ökat om man hade tankat
            här. Det är mot bakgrund av detta vi kristdemokrater föreslagit
            en sänkning av dieselskatten på miljöklass 1-diesel och även finansierat
            densamma i vårt budgetförslag.
          </note>
          <note>
            När kommer något besked från socialdemokraterna? När kommer besked
            från regeringen och de berömda skattesamtalen? För ärlighetens
            skull skall sägas att den SIKA-rapport jag har citerat ur som
            slutsats inte har föreslagit några skattelättnader på detta område,
            utan man menar att kostnadsskillnaderna kan överbryggas genom
            produktivitetsökningar.
          </note>
          <note>
            Jag frågar mig bara hur. Skulle svenska åkare strunta i att köra
            med vinterdäck? Skulle svenska åkare stressa sina förare mera?
            Nej, den slutsats som SIKA har dragit verkar tyvärr mindre genomtänkt.
            Svensk åkerinäring väntar på en signal från regeringen: Vill man
            ha jobben kvar i Sverige? Säg det i så fall, men gör det snabbt.
          </note>
          <note>
            Fru talman! Jag vill också nämna något om motion N326, om biluthyrning.
          </note>
          <note>
            Här har nu riksdagen chansen att tillmötesgå ett av Småföretagsdelegationens
            alla förslag, nämligen att göra det enklare att starta biluthyrningsföretag.
          </note>
          <note>
            Men utskottets majoritet hänvisar endast till vad man tyckte
            för ett år sedan. Jag undrar vad småföretagarna tycker om det.
          </note>
          <note>
            Fru talman! Jag yrkar bifall till reservation 3.
          </note>
          <note type="speaker">
            Anf. 181 KARIN SVENSSON SMITH (v) replik:
          </note>
          <note>
            Fru talman! Anledningen till att SIKA kommer till slutsatsen
            att man inte skall sänka skatterna för åkerinäringen kan delvis
            sökas i att det, om man tittar på den samlade kostnadsbilden,
            uppstår en del intressanta sammanhang.
          </note>
          <note>
            I flera av länderna inom EU finns det såväl vägtullar som försäkringsskatt.
            Detta saknar vi i Sverige.
          </note>
          <note>
            När det gäller fordonsskatt och försäljningsskatt ligger vi lägre
            än de andra länderna. Detta måste man ha med i sammanhanget. Jag
            tror nog att åkerinäringen klarar detta och att de också klarar
            att bidra till att anpassa transporterna till de miljömål som
            riksdagen har beslutat om.
          </note>
          <note>
            Jag skulle vilja fråga Johnny Gylling vad han har för recept
            för att sänka miljöskatterna och samtidigt nå miljömålen. Har
            ni någon särskild trollformel, eller?
          </note>
          <note type="speaker">
            Anf. 182 JOHNNY GYLLING (kd) replik:
          </note>
          <note>
            Fru talman! SIKA:s rapport har nyligen kommit.
          </note>
          <note>
            Man hade ju önskat att den hade presenterats något innan trafikutskottet
            skulle skriva sitt betänkande.
          </note>
          <note>
            Som sagt står jag fast vid kritiken mot deras slutsatser. Man
            anser nämligen att några åtgärder inte behöver vidtas utan hänvisar
            till produktivitetsökningar. Jag anser att svensk åkerinäring
            har gjort betydande produktivitetsökningar under de senaste åren.
            Åkerinäringen är, som jag tidigare sade, ambitiös på miljösidan.
            Men konkurrenssituationen är inte rättvis.
          </note>
          <note>
            Som jag sade i mitt anförande skulle man genom att sänka skatten
            på miljöklass 1-diesel kunna få effekten att flera utländska åkare
            skulle köra med renare diesel i Sverige. Då skulle vi få lägre
            utsläpp och ökade skatteintäkter. Det är ingen trollformel, utan
            det är enkel logik.
          </note>
          <note>
            Övriga förslag som vi har i reservation 1 tillsammans med Centern,
            Moderaterna och Folkpartiet är sänkta sociala kostnader, lägre
            fordonsskatter, en effektivisering av kontroll- och sanktionssystemet
            och en mer aktiv svensk insats inom ramen för EU-
          </note>
          <note>
            samarbetet.
          </note>
          <note type="speaker">
            Anf. 183 KARIN SVENSSON SMITH (v) replik:
          </note>
          <note>
            Fru talman! När det gäller de utländska åkerierna kan vi vara
            överens. Men när det gäller de svenska åkerierna har de själva
            en strävan att försöka anpassa sin verksamhet till hållbar utveckling,
            och det kan de inte göra om man sänker kostnaderna för det som
            belastar miljön. Jag hörde inte något annat förslag från kristdemokraterna
            till hur den svenska åkerinäringen skall kunna klara målen för
            en hållbar utveckling.
          </note>
          <note type="speaker">
            Anf. 184 JOHNNY GYLLING (kd) replik:
          </note>
          <note>
            Fru talman! Jag håller med Karin Svensson Smith om att den svenska
            åkerinäringen säkert kommer att klara målen, för som jag tidigare
            sade är den mycket ambitiös. Men vad hjälper det om inte omgivningen
            är lika ambitiös och har samma strävan att leva upp till miljömålen?
          </note>
          <note>
            Varför skall de svenska åkeriföretagen ta på sig hela bördan
            kostnadsmässigt för att leva upp till miljömålen när inte samma
            krav ställs på omgivningen?
          </note>
          <note>
            Vi måste se till att få jämlika konkurrensförutsättningar. Det
            är det som vi strävar efter.
          </note>
          <note type="speaker">
            Anf. 185 KENTH SKÅRVIK (fp):
          </note>
          <note>
            Fru talman! Under lång tid har vi hört och läst alarmerande siffror
            om hur svensk åkerinäring lider av en förödande konkurrens från
            utländska åkare, som ur kostnadssynpunkt har helt andra förutsättningar
            än de svenska åkarna.
          </note>
          <note>
            Den 1 juli 1998 infördes fritt s.k. cabotage i Europa. Detta
            innebär att utländska bussar och lastbilar fritt kan konkurrera
            i hela Europa. Det innebär också att den nya situationen kräver
            att den svenska åkerinäringen ges möjligheter att konkurrera på
            likvärdiga villkor om Sverige även fortsättningsvis vill ha en
            levande åkerinäring.
          </note>
          <note>
            Vi behöver en levande åkerinäring i vårt land för in- och utlandstransporter,
            men då måste åkerierna ges möjlighet att ha råd att förnya sitt
            bilinnehav med nya och moderna bilar för att kunna konkurrera
            på samma villkor. Det finns i dag många åkare som inte vågar göra
            det, eftersom de känner osäkerhet inför framtiden. Vi måste ge
            dem denna framtidstro med nya och bättre villkor.
          </note>
          <note>
            De konkurrensnackdelar som svenska åkare har gentemot utländska
            ligger således i kostnadsbilden där de fyra största kostnadsposterna
            är skatter, löner, bränsle och avskrivningar. Framför allt måste
            krafttag tas av den svenska regeringen när det gäller att driva
            frågan om lika villkor för åkerinäringen inom EU-
          </note>
          <note>
            samarbetet.
          </note>
          <note>
            Åkerinäringen har vid många tillfällen påtalat olikheterna inom
            EU-samarbetet, och regeringen bör snarast återkomma med förslag
            till ett åtgärdsprogram.
          </note>
          <note>
            Tyvärr har vi fått uppleva hur många av våra svenska redare inom
            rederinäringen har tvingats att flagga ut svenska fartyg av kostnadsskäl.
            Låt oss nu slippa se samma tendens inom åkerinäringen. Även om
            det redan har hänt att åkare har flaggat ut bilar, sker det ändå
            inte i den utsträckning som verkligheten visar vad gäller rederinäringen.
          </note>
          <note>
            Fru talman! Regering och riksdag har här ett gemensamt ansvar.
            Låt oss nu visa att vi kan och vill göra något åt en besvärlig
            situation för denna transportnäring och dess framtid.
          </note>
          <note>
            Fru talman! Jag yrkar inte bifall till någon reservation men
            står givetvis bakom de reservationer som vi medverkar i.
          </note>
          <note type="speaker">
            Anf. 186 CLAES-GÖRAN BRANDIN (s):
          </note>
          <note>
            Fru talman! Transportsystemet liknas ofta vid blodomloppet i
            kroppen. Vägarna, järnvägarna, farlederna och flygrutterna sägs
            vara blodådrorna. Fordonen, fartygen, flygplanen och tågen liknas
            vid blodet som pumpas ut för att syresätta kroppen och få den
            att fungera. När blodet inte kommer fram har det uppstått en propp.
            Då talar vi om trafikinfarkter.
          </note>
          <note>
            Har den svenska åkerinäringen drabbats av en propp i blodomloppet,
            en infarkt? Svaret måste bli nej. Däremot kan man säga att det
            har uppstått en del förkalkningar som gör att blodet har svårare
            att forsa fram. Det visar inte minst SIKA:s nyligen gjorda studie
            av konkurrensförhållandena inom branschen.
          </note>
          <note>
            Sverige behöver en livskraftig åkerinäring i Sverige - en åkerinäring
            som lever och utvecklas i konkurrens på lika villkor med utländska
            åkerier. De svenska företagen är mer än någonsin beroende av en
            väl fungerande åkerinäring, eftersom många företag har minskat
            sina lager och gått över till leveranser just in time för att
            inte behöva betala höga lagerkostnader. Utan fungerande lastbilstransporter
            skulle många av de svenska företagen stanna, inte minst i glesbygden.
          </note>
          <note>
            Konkurrensen inom åkeribranschen har hårdnat under de senaste
            åren. Sedan Sverige gick med i EU
          </note>
          <note>
            har våra gränser successivt öppnats för transporter med utländska
            åkeriföretag. Utvecklingen kröntes av att cabotaget släpptes fritt
            på våra vägar den 1 juli
          </note>
          <note>
            1998.
          </note>
          <note>
            Vägcabotage får bara utföras av åkerier som förutom nationellt
            yrkestrafiktillstånd innehar s.k. gemenskapstillstånd som ger
            rätt att utföra internationell trafik. Skälet är att vägcabotaget
            i första hand skall vara ett komplement till långväga transporter
            mellan medlemsländerna och bidra till att tomtransporter undviks.
            Avsikten är inte att lokaltransportörer dagligen skall åka in
            i ett annat land och utföra transporter i detta land för att vid
            dagens slut återvända hem.
          </note>
          <note>
            I den EG-förordning som reglerar vägcabotage definieras cabotage
            som "rätt att utföra tillfälliga inrikes vägtransporter". Däremot
            har man inte definierat ordet tillfälliga. Inte heller har man
            reglerat hur många transportuppdrag ett åkeri kan åta sig i ett
            annat medlemsland innan verksamheten betraktas som permanent.
          </note>
          <note>
            Trafikregisterutredningen, som har haft till uppgift att se över
            detta, har föreslagit att kommersiella fordon skall få användas
            i Sverige under högst sex månader under en tolvmånadersperiod.
            Utredningens betänkande har just remissbehandlats. Regeringen
            avvaktar utfallet av remissbehandlingen innan den tar ställning
            i frågan.
          </note>
          <note>
            I december förra året fick Statens institut för kommunikationsanalys,
            SIKA, i uppdrag att studera kostnadsstrukturen och konkurrenssituationen
            för den svenska åkerinäringen. Studien avser både internationell
            trafik och inrikestrafik i förhållande till utländsk cabotagetrafik.
          </note>
          <note>
            Den första delen av analysarbetet, som gäller kostnadsstrukturen
            och konkurrenssituationen inom åkerinäringen, överlämnades till
            regeringen under förra veckan. Nästa del skall avlämnas senast
            den
          </note>
          <note>
            1 juli i år och gäller statistik- och informationsförsörjning.
            SIKA:s studie visar att de svenska åkeriernas totala lönekostnader
            är högre än i de närmaste konkurrentländerna. Det finns också
            skillnader när det gäller punktskatter, men där är bilden inte
            entydig.
          </note>
          <note>
            Moderaterna, Kristdemokraterna och Folkpartiet har reserverat
            sig mot utskottsmajoritetens beslut att invänta resultatet av
            SIKA:s arbete. Innan vi har en tillförlitlig helhetsbild av situationen
            vill de att regeringen skall återkomma till riksdagen med förslag
            till en åtgärdsplan för konkurrensneutraliteten inom åkerinäringen.
            Denna treklövers recept är sänkta sociala kostnader, lägre fordonsskatt,
            sänkt energiskatt på dieselolja, effektivare kontroll- och sanktionssystem
            och att Sverige skall vara mer aktivt inom EU-
          </note>
          <note>
            samarbetet.
          </note>
          <note>
            Sänkta sociala kostnader, dvs. sänkning av de sociala avgifter
            som arbetsgivaren måste betala, skulle innebära en social dumpning
            av Sveriges transportarbetare. Det är något som jag som socialdemokrat
            inte kan ställa upp på. Rättvis konkurrens skall inte skapas genom
            att transportarbetarna ställs vid sidan av välfärd och trygghetssystem.
            Rättvis konkurrens skall i stället skapas genom att man utarbetar
            gemensamma standarder inom EU på det sociala området för att säkra
            arbetstagarnas grundläggande intressen.
          </note>
          <note>
            Konkurrensen på lika villkor är inte minst viktig när det gäller
            uttaget av skatter och avgifter på vägtrafiken. Det är viktigt
            att understryka det som regeringen skrev om fordonsskatten i den
            transportpolitiska proposition som riksdagen behandlade förra
            året.
          </note>
          <note>
            Regeringen skrev dels att det i nuläget inte är aktuellt att
            höja fordonsskatterna för tunga lastbilar för att inte försämra
            konkurrensvillkoren för svenska åkare, dels att "I ett längre
            perspektiv är det dock viktigt att Sverige prioriterar det arbete
            som pågår med att ta fram ett nytt direktiv om fordonsskatt, vägtullar
            och vägavgifter." Regeringen prioriterar åtgärder inom EU
          </note>
          <note>
            för en mer rättvis prissättning på transporter. Det är också
            här, på EU-nivå, som man bör göra de främsta insatserna för att
            stärka åkerinäringen.
          </note>
          <note>
            Dieselkostnaderna är en större kostnadspost för åkerierna än
            fordonsskatterna. Men inte heller där är den svenska skattenivån
            på miljöklass 1-diesel markant högre än skatten i våra grannläder.
            När man diskuterar det här med dieselpriset skall man komma ihåg
            att en del av detta i Sverige består av moms. I
          </note>
          <note>
            andra länder är det annorlunda, men momsen är avdragsgill i Sverige.
          </note>
          <note>
            Flera utredningar som har beröring med skattefrågorna inom åkeribranschen
            pågår eller har just avslutats. SIKA har haft till uppgift att
            ge oss en helhetsbild av konkurrensvillkoren. Trafikbeskattningsutredningen
            har till uppgift att göra en teknisk översyn av fordonsskattelagen
            och lägga fram förslag om anpassning av fordonsskattereglerna
            för tunga godstrafikfordon till gällande EG-regler.
          </note>
          <note>
            Det är både ett säkerhetsproblem och ett konkurrensproblem att
            vissa utländska förare struntar i att följa de säkerhetsregler,
            körregler och vilotidsregler som de svenska förarna måste följa.
            I dag finns det inte några möjligheter för svenska myndigheter
            att tvinga de utländska förarna att betala böter eller att dra
            in deras körkort. Det snedvrider naturligtvis konkurrensen.
          </note>
          <note>
            Snedvridningen blir ännu större när svenska företags regelefterlevnad
            kontrolleras hårt utomlands.
          </note>
          <note>
            Mot utländska åkare som brutit mot de svenska reglerna står polisen
            i dag med tandlösa verktyg. De som inte vill betala sina böter
            kastar bara lappen i närmaste dike när polisen kört därifrån.
            Inom EU driver därför regeringen att en de gemensamma EU-reglerna
            skall tillämpas på samma sätt, att övervakning, tillsyn och kontroll
            av den yrkesmässiga vägtrafiken skall bli effektivare och att
            samarbetet mellan medlemsländernas myndigheter skall stärkas.
            Dessutom skall regeringen utreda frågan om indrivning av böter
            från utländska förare vid trafikbrott. Det var också ett tillkännagivande
            som regeringen fick vid den här tiden förra året.
          </note>
          <note>
            För att komma till rätta med problemet är det också viktigt att
            polisen avsätter tillräckliga resurser för att beivra överträdelser
            som inte bara kan äventyra trafiksäkerheten utan också rubba förutsättningarna
            för en konkurrens på lika villkor inom åkeribranschen.
          </note>
          <note>
            Det betänkande som vi debatterar i dag tar även upp taxifrågor.
            Vänsterpartiet har reserverat sig mot utskottsmajoriteten när
            det gäller avvisande av förslag om införande av en bestämmelse
            om obligatorisk anslutning till beställningscentral och inrättande
            av yrkestrafiknämnder i alla län för att komma till rätta med
            problemen inom taxinäringen. Dessutom har Siw
          </note>
          <note>
            Persson motionerat om att en försöksverksamhet med övervakningskameror
            i taxibilar bör inledas.
          </note>
          <note>
            Ända sedan taxinäringen avreglerades har regering och riksdag
            vidtagit en lång rad åtgärder för att komma till rätta med problemen
            inom näringen. Det finns fortfarande allvarliga problem inom taxinäringen,
            och av just den anledningen har regeringen tillkallat en särskild
            utredare som undersöker förutsättningarna för och effekterna av
            att införa ett krav på obligatoriskt anslutning till en beställningscentral
            eller annat gemensamt organ. Vi bör inte föregripa detta utredningsarbete.
          </note>
          <note>
            Vänsterpartiet vill som sagt också inrätta yrkestrafiknämnder
            i varje län. Förra gången trafikutskottet behandlade taxifrågorna
            var det i samband med behandlingen av regeringens förslag till
            en reformerad yrkestrafiklagstiftning. Redan då, våren 1998, konstaterade
            utskottet att den nya yrkestrafiklagen innebar att länsstyrelserna
            skulle utöva tillsyn över att tillståndshavare bedrev verksamhet
            enligt gällande bestämmelser och att innehavare av taxiförarlegitimation
            uppfyllde gällande krav. Länsstyrelserna har dessutom möjligheten
            att inrätta nämnder som har till uppgift att avgöra frågor inom
            vissa bestämda ansvarsområden. Det finns med andra ord inget behov
            av att inrätta yrkestrafiknämnder i varje län.
          </note>
          <note>
            När det gäller försök med kameraövervakning i taxibilar vill
            jag påminna om att riksdagen nyligen har fattat beslut om en lag
            om allmän kameraövervakning. Liksom tidigare krävs tillstånd för
            kameraövervakning, men den nya lagen innebär ökade möjligheter
            att använda kameraövervakning i brottsförebyggande syfte.
          </note>
          <note>
            Brottslighet som riktas mot taxiförare är naturligtvis något
            mycket allvarligt. Det är därför rimligt att taxiförare skall
            kunna ta ny teknik till hjälp för att skydda sig mot angrepp.
            Däremot bör inte några ytterligare åtgärder vidtas innan regeringen
            gjort sin aviserade utvärdering av lagstiftningen.
          </note>
          <note>
            Moderaterna, Kristdemokraterna och Folkpartiet har reserverat
            sig när det gäller biluthyrning. Partierna vill ersätta det nuvarande
            kravet på tillstånd för att bedriva biluthyrning med ett krav
            på registrering av verksamheten. Skälet till att det infördes
            krav på tillstånd för att bedriva biluthyrning var att man skulle
            komma till rätta med bulvanförhållandena i branschen. Som trafikutskottet
            och regeringen vid flera tillfällen har slagit fast behövs det
            fortfarande ett starkt skydd mot bulvanförhållandena i biluthyrningsbranschen.
            Därför bör inte reglerna ändras.
          </note>
          <note>
            Fru talman! Som jag inledde med att säga behöver
          </note>
          <note>
            Sverige en livskraftig åkerinäring. För att åkerinäringen skall
            kunna leva och utvecklas måste vi rensa bort den åderförkalkning
            som bildats under de senaste åren. En första åtgärd var att ansluta
            Sverige till Eurovinjettsystemet. Nästa steg är att skapa ett
            effektivare sanktionssystem för utländska förare som bryter mot
            de svenska reglerna och att i EU driva att de gemensamma reglerna
            skall tillämpas på samma sätt, att övervakning, tillsyn och kontroll
            av den yrkesmässiga vägtrafiken skall bli effektivare och att
            stärka polissamarbetet över gränserna. Dessutom bör det utarbetas
            gemensamma standarder inom EU på det sociala området för att stärka
            arbetstagarnas grundläggande intressen. Det bör också inom EU
            tas fram ett nytt direktiv om fordonsskatt, vägtullar och vägavgifter.
            Över huvud taget är det viktigt att särskilt prioritera samarbetet
            inom EU. Det är bara genom effektivare åtgärder inom EU som vi
            långsiktigt kan stärka den svenska åkerinäringens konkurrensvillkor.
          </note>
          <note>
            Fru talman! Med detta vill jag yrka bifall till utskottets hemställan
            och avslag på reservationerna.
          </note>
          <note type="speaker">
            Anf. 187 LARS BJÖRKMAN (m) replik:
          </note>
          <note>
            Fru talman! Claes-Göran Brandin liknar transporterna vid ett
            näringslivets blodomlopp. Det tycker jag är en bra liknelse som
            jag själv gärna använder någon gång. Så säger han att detta blodomlopp
            precis som alla andra blodomlopp måste syresättas. Men sedan glömmer
            han på något sätt bort behandlingsmetoden, eller i varje fall
            åtgärderna som skulle sättas in. Vad är det som skall syresätta
            det här blodomloppet nu, Claes-Göran Brandin? Jag hoppas att du
            använder en del av repliken till att beskriva det i stället för
            att bara tala om vilka åtgärder ni, liksom vi, tycker borde komma
            till stånd men avstår från att konkret föreslå.
          </note>
          <note>
            I stället väljer ni ju vägen att först beskriva situationen på
            samma sätt som flera andra talare har gjort redan innan. Därefter
            yrkar ni avslag i fråga om de åtgärder som ni tycker er finna
            i dessa motioner. Det är inte särskilt logiskt, och det är framför
            allt inte ett särskilt bra sätt att syresätta det blodomlopp som
            är så viktigt.
          </note>
          <note>
            Fru talman! Fortsätter den här politiken, och det har vi väl
            viss anledning att misstänka att den gör så länge stödpartierna
            ställer upp och kanske t.o.m.
          </note>
          <note>
            förvärrar situationen, så kommer det inte att hjälpa med en syresättning
            av blodet framöver. Det kommer att krävas stora blodtransfusioner
            för att klara det akuta tillstånd som näringen befinner sig i
            om den inte skall hamna på akutintaget för att sedan inte kunna
            skrivas ut över huvud taget.
          </note>
          <note type="speaker">
            Anf. 188 CLAES-GÖRAN BRANDIN (s) replik:
          </note>
          <note>
            Fru talman! När det gäller åtgärder är det så att regeringen
            efter diskussionen med branschen beställde den utredning som SIKA
            nu har lämnat till regeringen. Jag tycker att vi bör avvakta här
            så att regeringen får möjlighet att återkomma utifrån det som
          </note>
          <note>
            SIKA har kommit fram till. Dessutom gäller det att ta den här
            diskussionen med näringen.
          </note>
          <note>
            Jag tror inte att Lars Björkman behöver vara så väldigt orolig.
            Vi kommer nog att kunna lösa de här bitarna. Samma oro hade Moderaterna
            när det gällde sjöfarten men där lyckades vi ju få en lösning.
            Kanske var det en liten nagel i ögat på Moderaterna. Också från
            redarnas sida kunde vi få gehör och beröm.
          </note>
          <note>
            Det är möjligt att det blir så också i det här sammanhanget.
            Det är vad vi tänker arbeta för.
          </note>
          <note>
            Min och mina partivänners inställning är att vi skall ha en konkurrenskraftig
            åkerinäring i Sverige.
          </note>
          <note>
            Vi är ju väldigt beroende av den. Sverige är ett avlångt land
            och ett i vissa delar glest befolkat land.
          </note>
          <note>
            Därför måste vi i Sverige värna om åkerinäringen. Vi måste åstadkomma
            restriktioner för de utländska åkarna för att på det viset få
            lika konkurrens. Men låt oss alltså först avvakta det utredningsarbete
            som just är lagt på regeringens bord för att sedan se vad vi kan
            återkomma till! Det finns säkert bitar där som vi kan vara överens
            om.
          </note>
          <note type="speaker">
            Anf. 189 LARS BJÖRKMAN (m) replik:
          </note>
          <note>
            Fru talman! Det är fortsatt samma prat. I Claes-
          </note>
          <note>
            Göran Brandins inlägg kan spåras att man i och för sig har identifierat
            problembilden. Men möjligheterna att bidra med konkreta lösningar
            uteblir totalt. Återigen handlar det om att vänta på utredningar
            och att se vad som kommer; detta för att om möjligt vinna tid
            och inte irritera sina stödpartier genom att lägga fram konkreta
            förslag.
          </note>
          <note>
            Vi kan naturligtvis jämföra med sjöfartsnäringen.
          </note>
          <note>
            För övrigt är det en bra jämförelse. Där har man ju verkligen
            flaggat ut i stor omfattning men det är precis den utvecklingen
            vi varnar för. Därför vill vi sätta in åtgärder innan vi hamnar
            i situationen att den infarkt som du befarade skulle kunna inträffa
            verkligen sker och att det inte ens kommer att hjälpa med blodtransfusioner.
            I stället kommer det att krävas upplivningsförsök i en ganska
            livlös bransch.
          </note>
          <note>
            Claes-Göran Brandin värnade om arbetstagarna inom transportnäringen.
            Det gör vi alla. Låt mig, fru talman avslutningsvis få återge
            vad som står i ett litet pressklipp från en inte helt obekant
            och, gissar jag, en kunnig och insatt person inom transportbranschen:
          </note>
          <note>
            Politikerna bara lovar och lovar men det händer ingenting. Detta
            säger Hans Wahlström, ordförande i
          </note>
          <note>
            Transportarbetareförbundet angående de svenska åkeriföretagens
            konkurrenssituation på Europamarknaden.
          </note>
          <note>
            Fortsätter det så här, säger Hans Wahlström, så har vi snart
            ingen transportnäring kvar.
          </note>
          <note>
            Hans Wahlström torde väl ändå, Claes-Göran
          </note>
          <note>
            Brandin, vara sakkunnig. Eller är det möjligen så att också Hans
            Wahlström överdriver?
          </note>
          <note type="speaker">
            Anf. 190 CLAES-GÖRAN BRANDIN (s) replik:
          </note>
          <note>
            Fru talman! Det är väl tur att Lars Björkman kan få återgivet
            vad den socialdemokratiske ordföranden inom Transport har uttalat.
            Jag har full förståelse för
          </note>
          <note>
            Hans Wahlström när han uttalar sig på det här viset.
          </note>
          <note>
            Det är som företrädare för de anställda inom transportnäringen
            och som förbundsordförande han uttalar sig. Han ser ju hur det
            är. Det är kanske inte på samma sätt som för oss som skall behandla
            detta och ta ansvar för helheten. Men vi kan säkert ta diskussionen
            med Hans Wahlström och Transport om hur vi skall lösa de här bitarna.
            Det skall vi göra utifrån den utredning som SIKA just har lagt
            på våra bord.
          </note>
          <note>
            Alla ledamöter i trafikutskottet har ännu inte fått utredningen.
            Därför är det viktigt att vi först sätter oss ned och går igenom
            den i stället för att bara dra fram lösa bitar. Jag vill inte
            i dag ta en debatt om SIKA:s utredning eftersom jag inte tror
            att det ger rättvisa åt det som man har kommit fram till.
          </note>
          <note>
            Vi kommer att lösa detta gemensamt. Kanske finns det, Björkman,
            anledning att nästa gång vi sammanträder ha samma uppfattning
            om hur vi skall få bukt med de här bitarna. Jag tror alltså att
            vi kommer att få en bättre transportnäring. Det är jag mån om
            att vi skall få.
          </note>
          <note type="speaker">
            Anf. 191 JOHNNY GYLLING (kd) replik:
          </note>
          <note>
            Fru talman! Brandin talar om blodomloppet och säger att vi kanske
            inte har några proppar i systemet men att det finns förkalkningar.
            Det är hans diagnos på åkerinäringens situation.
          </note>
          <note>
            Min medicinska kunskap inskränker sig till att jag är gift med
            en sjuksköterska. Jag skall inte göra alltför tvärsäkra uttalanden.
            Snarare skulle jag vilja likna det hela vid att kroppen håller
            på att förblöda. Lastbilarna rinner ju ut ur landet.
          </note>
          <note>
            Det är nu ett år sedan regeringen uppvaktades av branschen. Det
            är också ett år sedan trafikutskottet och riksdagen förelade regeringen
            att ta tag i det här med sanktioner mot trafikbrott. Men man har
            inte ens hittat förbandslådan ännu.
          </note>
          <note>
            Claes-Göran Brandin talar om social dumpning.
          </note>
          <note>
            Om oppositionens förslag, att de sociala avgifterna skall sänkas
            för den svenska åkerinäringen, liknas det enligt Claes-Göran Brandin
            vid social dumpning. Jag trodde att Brandin var medveten om att
            social dumpning faktiskt finns i Sverige just nu i och med de
            utländska åkerierna.
          </note>
          <note>
            Detta måste vi bekämpa, för det är ingen rättvis konkurrenssituation.
            Därför måste polisen få mera resurser, och regeringen måste se
            till att möjligheterna förbättras att på plats utfärda sanktioner.
            Man har haft ett år på sig och man har alltså fått ett uppdrag
            från riksdagen men man har inte gjort någonting på detta område.
            I det läget säger Brandin att vi måste vänta ytterligare.
          </note>
          <note type="speaker">
            Anf. 192 CLAES-GÖRAN BRANDIN (s) replik:
          </note>
          <note>
            Fru talman! Det är möjligt att Johnny Gylling har bättre medicinska
            kunskaper än jag. Jag är inte gift med en sjuksköterska och min
            medicinska kunskap bygger på att jag emellanåt går till läkaren.
            Jag gjorde ändå liknelsen i fråga och vågar nog stå för en del
            av det här.
          </note>
          <note>
            Jag kan hålla med om mycket när det gäller vårt tillkännagivande
            till regeringen för ett år sedan. Det är lite dåligt att man inte
            har kommit längre - i alla fall som vi fått reda på. Det vi gemensamt
            har skrivit är väl så nära ett nytt tillkännagivande som man kan
            komma.
          </note>
          <note>
            När jag och min kollega skrev motionen kom vi fram till att det
            här är en av de största bitarna när det gäller den snedvridna
            konkurrensen. Utländska chaufförer kör alltså i det här landet
            med undermåliga bilar, kanske med överlast osv.; att jämföra med
            de svenska, eller nordiska, chaufförerna som måste följa reglerna.
            Inom Norden har vi ju möjligheter driva in trafikböter. Den möjligheten
            har vi inte i övriga EU, och absolut inte utanför EU. Detta sade
            jag vid justeringen av det här.
          </note>
          <note>
            Jag kan väl lugna Johnny Gylling med att säga -
          </note>
          <note>
            vi skall inte anklaga vår näringsminister vad gäller de här bitarna
            - att ärendet ligger hos Justitiedepartementet och att jag i dag
            har fått vissa signaler som jag dock inte vill stå för här. Andra
            får berätta vad det är fråga om. Det är således saker på gång.
          </note>
          <note type="speaker">
            Anf. 193 JOHNNY GYLLING (kd) replik:
          </note>
          <note>
            Fru talman! Det gläder mig att vi är överens om att det här är
            ett av de värsta bekymren när det gäller konkurrenssituationen.
            Det hedrar Brandin att han instämmer i kritiken mot regeringen
            - att man har varit alldeles för långsam på detta område. Som
            sagt:
          </note>
          <note>
            Det återstår väl att se vad som händer.
          </note>
          <note type="speaker">
            Anf. 194 JAN-EVERT RÅDHSTRÖM (m):
          </note>
          <note>
            Fru talman! Jag har deltagit i många debatter inför den här mandatperioden
            och diskuterat åkerinäringen.
          </note>
          <note>
            Jag måste säga att när jag skulle komma in i riksdagen kändes
            det ganska positivt, då vi var väldigt överens. Jag kan näppeligen
            minnas en enda socialdemokrat som inte hade samma uppfattning
            som vi om de problem som vi diskuterade när vi pratade om åkerinäringen.
          </note>
          <note>
            Man är tydligen alldeles för hetlevrad och tror på resultat när
            man kommer in som ny riksdagsledamot.
          </note>
          <note>
            Det betänkande som vi nu behandlar andas inte speciellt mycket.
            Det andas något, men det återkommer jag till.
          </note>
          <note>
            Jag ansåg att jag fick ta det lite lugnt och se vad som skulle
            inträffa under hösten. Jag var väldigt positiv när jag såg motionsfloran
            och tänkte att det nu kommer att vidtas åtgärder. Men vi ser att
            samtliga de motioner som ligger här kommer att avslås. Med tålamodets
            envishet tänkte jag att VÅP:en kommer.
          </note>
          <note>
            Men det var samma resultat.
          </note>
          <note>
            Nu står vi här i kammaren i kväll, och jag tänkte att det skall
            bli intressant att höra på Brandin. Det enda konkreta jag hörde
            var när han avslutningsvis sade att han har hört vissa signaler
            som han inte vill nämna. Det är inte speciellt mycket.
          </note>
          <note>
            Det betänkande som vi nu skall ta, där det finns ett antal reservationer
            som verkligen tar sig an de problem som åkerinäringen står inför,
            andas väldigt lite.
          </note>
          <note>
            Fru talman! Jag vill gärna citera vad som står på s. 7 i betänkandet:
          </note>
          <note>
            "Enligt vad utskottet har erfarit anser regeringen att frågan
            om ett nytt system för fordonsbeskattning av bussar är den för
            närvarande mest brådskande att lösa."
          </note>
          <note>
            Detta är vad vi håller på med. Vi skall alltså lösa den brådskande
            frågan med att bussarna har fel beskattning.
          </note>
          <note>
            Vi fick också höra av Brandin att här skall Sveriges regering
            kämpa. Sveriges regering skall försöka att på Europanivå få fram
            gemensamma regler. Det är denna signal vi här i kammaren i dag
            har att ge åkerinäringen: Vi skall kämpa på Europanivå. Vi skall
            kämpa på Europanivå när vi vet att Brandins kolleger, socialdemokraterna
            Gerhard Schröder och Tony
          </note>
          <note>
            Blair, pratar om sänkt beskattning för näringen. Men det gäller
            icke i Sverige, utan vi skall försöka övertyga dem om högre beskattning.
            Vad kommer det att bli för resultat? Jo, resultatet blir att åkerinäringen
            fortsättningsvis kommer att försvinna från vårt land, och vi kommer
            att se det som vi tyvärr redan nu har fått se.
          </note>
          <note>
            Fru talman! Det är för en ny ledamot svårt att förstå arbetet
            när vi får sådana här betänkanden i kammaren, men jag skall med
            envishet försöka kämpa vidare för att se den dag när vi kommer
            att få konkreta förslag som gynnar åkerinäringen. Jag befarar
            att det krävs en ny majoritet för att vi skall få se detta, men
            vi får vänta på det och hoppas att det åtminstone händer någonting
            då.
          </note>
          <note>
            Fru talman! Jag vill i likhet med Björkman yrka bifall till reservation
            1.
          </note>
          <note type="speaker">
            Anf. 195 KARIN SVENSSON SMITH (v) replik:
          </note>
          <note>
            Fru talman! Vi är överens om att det behövs en livskraftig åkerinäring.
            Sverige är ett långt land, och det finns ingen möjlighet att med
            järnväg och sjötransporter svara för de godstransporter som vi
            behöver här. Åkerinäringen är uppenbarligen ganska livskraftig,
            eftersom den tar mer marknadsandelar utomlands än vad den förlorar
            i Sverige.
          </note>
          <note>
            Jag hade förra veckan möjlighet att besöka
          </note>
          <note>
            Schenker BTL, som är ett mycket välskött företag i den här branschen
            med säte i Göteborg. Det ledde mig till uppfattningen att de vill
            stärka sitt bidrag till miljöanpassningen. De vill vara med om
            att skapa ett ekologiskt föregångsland av Sverige.
          </note>
          <note>
            Jag undrar nu om det är så att moderaterna inte är med på denna
            ambition. Det verkar inte så om man tittar på förslagen här, om
            sänkt energiskatt på dieselolja och i övrigt minskade kostnader
            på miljöområdet. Hur går det ihop? Vill ni inte ha någon hållbar
            utveckling? Eller har ni någonting i bakfickan som jag inte känner
            till när det gäller att klara de här sakerna?
          </note>
          <note>
            Anf. 196 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Vi känner till åkerinäringens stora ambitioner och
            arbete på miljöområdet. En sak som
          </note>
          <note>
            Vänsterpartiet definitivt är med och hindrar miljöanpassningen
            med är de skatter som ni lägger på åkerinäringen som gör att de
            inte klarar av investeringar i ny fordonspark utan ständigt får
            hålla på att använda gammal materiel. Det är en konkret sak där
            man kan hjälpa till med miljöanpassningen som moderaterna står
            bakom.
          </note>
          <note type="speaker">
            Anf. 197 KARIN SVENSSON SMITH (v) replik:
          </note>
          <note>
            Fru talman! Jag förstår inte hur sänkta bränsleskatter kan bidra
            till en ekologiskt hållbar utveckling. Det var det jag frågade
            om, hur ni i denna reservation kan stå bakom detta. Ställer ni
            inte upp bakom visionen om miljöanpassning av transporterna som
            ett led i arbetet för en hållbar utveckling?
          </note>
          <note>
            Anf. 198 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Sänkta bränsleskatter får två effekter.
          </note>
          <note>
            Den första effekten är att svensk åkerinäring ur konkurrenssynpunkt
            får det lättare att investera i modern materiel. Den andra effekten
            är att vi inte får så mycket diesel i vårt land som är dålig för
            miljön, utan att utländska åkare kan använda den svenska miljödieseln.
          </note>
          <note type="speaker">
            Anf. 199 CLAES-GÖRAN BRANDIN (s) replik:
          </note>
          <note>
            Fru talman! Det var surt, Rådhström, att påstå att ingenting
            är gjort. Det var så, som jag sade i mitt inlägg, att regeringen
            i samarbete med branschen tillsatte den här utredningen för att
            konstatera vad det egentligen handlar om.
          </note>
          <note>
            Jag tycker också att det är viktigt att driva de här frågorna
            inom EU. Vad hjälper det att vi får egna regler om man har någonting
            annat i Europa? Det är ju där vi skall driva frågorna. Men vi
            skall naturligtvis också driva våra frågor här hemma. Det har
            jag varit inne på, bl.a. i den diskussion jag hade med
          </note>
          <note>
            Johnny Gylling om konkurrensen när det gäller polisens möjlighet
            att bötfälla utländska långtradare.
          </note>
          <note>
            Sedan sade Rådhström någonting om att man nog måste avvakta en
            ny majoritet. Men de lastbilsåkare som upplevde den borgerliga
            regeringen mellan 1991
          </note>
          <note>
            och 1994, när det ena dagen var 500 % ränta och andra dagen var
            lite lägre ränta, hade ju ingen framtidstro för att kunna investera
            i nya bilar. Vi kan väl ändå vara överens om att den politik som
            vi har drivit under den här perioden har gynnat åkarna på det
            viset att de har kunnat investera i nya fordon. Jag har varit
            i kontakt med de svenska tillverkarna av lastbilar, och de konstaterar
            att det är väldigt många nya bilar på de svenska vägarna i dag.
            Det är någonting som vi skall vara stolta över. Påstå alltså inte
            att ingenting har hänt!
          </note>
          <note>
            Anf. 200 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Jag förstår att Brandin vill försöka driva de här
            frågorna på Europanivå. Men vem har
          </note>
          <note>
            Brandin som allierad? Hans partikamrater ute i Europa har ett
            helt annat budskap. Skall Brandin lyckas vända hela Europeiska
            gemenskapen? Eller kan det vara så att den svenska socialdemokratin
            är på fel väg? Det är den frågan man kan ställa sig.
          </note>
          <note>
            När det gäller räntan på 500 %, som Brandin talade om, behöver
            vi nog inte ta den debatten här och nu. Jag kan gärna återkomma
            till den. Det finns skäl att säga att det har begåtts fel i politiken
            under decennier, där vi skall ta åt oss och där Brandin får ta
            åt sig för sitt parti.
          </note>
          <note type="speaker">
            Anf. 201 CLAES-GÖRAN BRANDIN (s) replik:
          </note>
          <note>
            Fru talman! Jag får för EU:s och Sveriges bästa hoppas att det
            inte är Brandin som skall driva dessa frågor i EU, men jag förlitar
            mig på de människor som kan göra det. Jag tror säkert att vi kommer
            att kunna komma överens och diskutera detta med våra partivänner
            i Europa. Förhoppningsvis har vi fortfarande efter EU-valet den
            13 juni en stark socialdemokratisk representation inom EU. Då
            skall vi nog kunna lösa dessa bitar. Det behöver Rådhström inte
            vara orolig för.
          </note>
          <note>
            Rådhström ondgjorde sig lite grann över skatten på bussarna.
            Vi fattade beslut om att höja skatten på bussarna i samband med
            den avreglering som skedde av bussbranschen. Det är ett beslut
            som är fattat, men som inte är verkställt. Det är så man skall
            se det. Man behöver inte göra sig lustig över att det bara är
            detta det handlar om när det gäller åkeribranschen.
          </note>
          <note>
            Anf. 202 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Jag beklagar att Brandin anser att jag försöker göra
            mig lustig över betänkandet. Det är precis tvärtom. Det är rätt
            sorgligt.
          </note>
          <note>
            Jag kan nu konstatera att även detta är ett fall där beslut har
            fattats men inte verkställts. Ni får här, i likhet med vad som
            gällde för de andra utredningarna, återigen försöka få regeringen
            att ta sig an frågan.
          </note>
          <note>
            Vi får återigen göra ett tillkännagivande, så att de beslut som
            fattats tidigare kan verkställas.
          </note>
          <note>
            Nu förstår jag det bättre, men det gör mig definitivt inte gladare.
          </note>
          <note type="speaker">
            Anf. 203 VIVIANN GERDIN (c):
          </note>
          <note>
            Fru talman! Det betänkande som vi nu diskuterar behandlar den
            svenska åkerinäringens konkurrensvillkor. Genom inträdet i EU
            har branschens totala kostnadsbild hamnat i fokus. Risken för
            utflaggning av de svenska åkerierna har ökat därför att de svenska
            skatterna och avgifterna och restriktionerna för förarna inte
            är likvärdiga med vad som gäller i de närmaste konkurrentländerna.
          </note>
          <note>
            Alla de goda förutsättningar som en gång fanns när man införde
            olika regler och skatter har delvis blivit ett hot mot jobben
            inom åkeribranschen efter inträdet i EU. Det är därför viktigt
            att uppmärksamma vilka konsekvenser det får framöver om vi inte
            bättre samordnar den svenska transportpolitiken med politiken
            i övriga EU-länder.
          </note>
          <note>
            Ställer vi höga krav på de svenska åkerierna bör vi i rimlighetens
            namn även ställa likartade krav på de utländska åkerier som bedriver
            näringsverksamhet inom Sveriges gränser.
          </note>
          <note>
            Den ökade internationaliseringen medför att konkurrensen från
            grannländerna ökar, och de utländska åkerierna ser också en marknad
            här i Sverige. Problemet är därför inte enbart utlandstrafiken.
            Åkerier -
          </note>
          <note>
            oftast småföretagare - har redan i dag en dålig lönsamhet, men
            kommer nu att tvingas till ytterligare kostnadsreduceringar.
          </note>
          <note>
            En utredning om åkerinäringens konkurrensförutsättningar har
            utförts på uppdrag av branschen av
          </note>
          <note>
            Institutet för transportekonomi och logistik vid högskolan i
            Växjö. I utredningen har man också funnit belägg för åkerinäringens
            konkurrensproblem.
          </note>
          <note>
            Utredningen har ifrågasatts av SIKA. Man bedömer att den svenska
            åkerinäringen inte har några egentliga konkurrensproblem.
          </note>
          <note>
            Regeringen har nu uppdragit åt SIKA att genomföra en egen studie
            av bl.a. kostnadsstrukturen och konkurrenssituationen. Under tiden
            kommer de svenska åkarna att få leva med dagens konkurrensvillkor.
            Enligt uppgifter är ca 6 800 åkerier enbilsåkerier. Det är alltså
            ca 55 % av landets åkerier. Låt oss hoppas att de har den konkurrensförmåga
            som regeringen tror. Tiden kommer att utvisa hur verkligheten
            ser ut.
          </note>
          <note>
            I Centerpartiet är vi övertygade om att skatterna måste sänkas.
            Vi har tidigare också medverkat till sänkta arbetsgivaravgifter,
            och vi vill nu gå vidare för att ytterligare sänka dem. Sverige
            har en av världens högsta skatter på arbetskraft. Vi måste därför
            ha inriktningen att nu sänka arbetskraftskostnaderna. Vi föreslår
            också att lönesummegränserna höjs till 2
          </note>
          <note>
            miljoner och för egenföretagare till 300 000 kr. Den totala sänkningen
            bör då uppgå till minst åtta procentenheter. Vi vill framför allt
            minska kostnaderna för de mindre företagen.
          </note>
          <note>
            I betänkandet redovisas också att det pågår flera utredningar.
            Det skall bl.a. göras en teknisk översyn av fordonsskattelagen.
            Det anser vi befogat, därför att vissa beskattningsområden i dag
            överkorsar varandra.
          </note>
          <note>
            Vid utformningen av skatt på bränsle anser vi i
          </note>
          <note>
            Centerpartiet också att en ökad användning av biobränslen måste
            stimuleras. En modern miljöpolitik bygger på en kombination av
            olika former av styrmedel.
          </note>
          <note>
            Vi gör inte samma bedömning som regeringen, dvs. att det skulle
            vara möjligt att ta ut energiskatt på biodrivmedel från år 2004.
            Omställningen från fossila bränslen till biobränslen kan i stället
            komma att bromsas upp om regeringen och samarbetspartierna skattebelägger
            biobränslen från år 2004.
          </note>
          <note>
            I reservation nr 1 föreslås regeringen återkomma till riksdagen
            med en åtgärdsplan, syftande till konkurrensneutralitet inom åkerinäringen.
            Där föreslås en rad åtgärder som vi säkert får anledning att komma
            till senare. Jag instämmer i reservation 1.
          </note>
          <note type="speaker">
            Anf. 204 KARIN SVENSSON SMITH (v):
          </note>
          <note>
            Fru talman! Jag undrar om det verkligen är Centerpartiets avsikt
            att vi skall bedriva social dumpning.
          </note>
          <note>
            Det är ett uttryck Brandin använde tidigare som jag instämmer
            i. Detta är något ganska upprörande.
          </note>
          <note>
            SIKA konstaterar att det inte finns några egentliga konkurrensproblem
            gentemot andra länder. Av vilken anledning skall vi då pressa
            kostnaderna för de anställda i Sverige och på det viset konkurrera?
            Är det på det viset som Centern anser att vi skall få en bättre
            välfärd?
          </note>
          <note>
            Jag undrar också hur man kan tro att det kan bli mer biodrivmedel
            inom åkerinäringen när man sänker energiskatten på dieselolja.
            Jag är väldigt överens med Centerpartiet om att det behövs mer
            biodrivmedel om vi skall kunna fasa ut de fossila bränslena, men
            det gör man inte genom att sänka energiskatten på dieselolja.
          </note>
          <note type="speaker">
            Anf. 205 VIVIANN GERDIN (c):
          </note>
          <note>
            Fru talman! Jag hoppas att jag uppfattade frågan rätt. Det var
            lite svårt att höra i början.
          </note>
          <note>
            När det gäller SIKA-utredningen kan jag säga att branschen har
            gjort en egen utredning. Därefter har det gjorts en utredning
            av SIKA. Man har kommit fram till två olika ställningstaganden.
            Ändå har branschens egen utredning gjorts av en utomstående part.
          </note>
          <note>
            Jag kan inte tänka mig annat än att högskolan har varit helt
            fristående från branschnäringen när den har gjort denna utredning.
          </note>
          <note>
            Nu har regeringen givit SIKA i uppdrag att göra en studie. Alla
            som har talat tidigare har sagt att vi skall avvakta. Vi får hoppas
            att den slutliga utredning som kommer fram ligger så nära sanningen
            som möjligt och att den hamnar någonstans mittemellan de två tidigare.
          </note>
          <note>
            Vi vet att man redan i dag använder biobränslen, men det sker
            fortfarande i väldigt liten omfattning.
          </note>
          <note>
            Bara signalen - bara det att man börjar prata om att skattebelägga
            biodrivmedel från år 2004 - tror vi kommer att påverka och hämma
            utvecklingen. Det tycker vi vore mycket olyckligt. Utöver att
            minskad användning av fossila bränslen bidrar till en bättre miljö
            tillför det också en hel del jobb runtom i landet.
          </note>
          <note type="speaker">
            Anf. 206 KARIN SVENSSON SMITH (v):
          </note>
          <note>
            Fru talman! Jag konstaterar att SIKA är statens institut för
            kommunikationsanalys. Det är faktiskt en större auktoritet när
            det gäller att analysera de samlade effekterna av transporterna.
            SIKA konstaterar att det inte finns några problem, och då kan
            jag inte komma till någon annan slutsats än att den borgerliga
            reservationen innebär försämrade villkor för de anställda i denna
            bransch. Är det verkligen det man menar?
          </note>
          <note>
            Hur kan man någonsin tro att sänkt energiskatt på dieselolja
            kommer att stimulera någon till att använda mer biodrivmedel?
          </note>
          <note type="speaker">
            Anf. 207 VIVIANN GERDIN (c):
          </note>
          <note>
            Fru talman! Vad det gäller konkurrensvillkoren vill jag säga
            att Vänsterpartiet och Centern tydligen ser saken från två håll.
            Vi gör en koppling mellan dålig lönsamhet och dåliga villkor för
            de anställda -
          </note>
          <note>
            inte tvärtom. Det gäller alltså möjligheten till fortsatta jobb.
            Att man försämrar villkoren för de anställda hör faktiskt ihop
            med företagets möjligheter att överleva och betala en lön.
          </note>
          <note>
            När det gäller den andra frågan vill jag säga att sänkt skatt
            för oss handlar om en omställning. Man tar ut en skatt på det
            fossila bränslet och stimulerar samtidigt fram en skattebefrielse
            på biobränslen. Den totala kakan ligger som den gör i dag, men
            det är en omställning som successivt betyder utfasning av det
            ena systemet och infasning av det andra systemet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            13 § Vissa trafikfrågor m.m.
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU13
          </note>
          <note>
            Vissa trafikfrågor m.m. (prop. 1998/99:91)
          </note>
          <note type="speaker">
            Anf. 208 TUVE SKÅNBERG (kd):
          </note>
          <note>
            Fru talman! Trafikutskottet debatterar både lite större och lite
            mindre frågor. Det går väl inte att beskylla betänkandet TU13
            för att höra till de större. Jag skall göra vad jag kan för att
            inte överdriva åsiktsskillnaderna. De är inte särskilt stora.
          </note>
          <note>
            En av de frågor som jag ändå vill lyfta fram handlar om biträde
            vid trafikövervakning, dvs. om parkeringsvakterna. Det finns två
            reservationer fogade till betänkandet från Vänstern och Kristdemokraterna.
            Det kan, som sagt, synas vara en viss skillnad, men det är bara
            en gradskillnad. Det gäller i hur stor utsträckning partierna
            vill låta den resurs som parkeringsvakterna är komma till bästa
            tänkbara användning.
          </note>
          <note>
            Majoriteten anser att parkeringsvakterna skall kunna tas i anspråk
            för att biträda polismän när de fullgör trafikövervakningsuppgifter.
            Det är själva grundhållningen. Vänsterpartiet är försiktigare
            och vill bara medge att vakterna skall kunna biträda med viss
            trafikreglering eller svara för viss trafikinformation. Vi kristdemokrater
            är något mer offensiva än majoriteten och menar att vakterna förutom
            det som majoriteten säger bör kunna få i uppgift att rapportera
            iakttagna trafiköverträdelser till polisen. Detta skall dock bara
            ske på prov. De skall likaså kunna få till uppgift att rapportera
            till polisen när de ser skadegörelse, gatuvåld eller förargelseväckande
            beteende.
          </note>
          <note>
            Vi menar naturligtvis inte någonting annat än att poliser är
            poliser och att parkeringsvakter är parkeringsvakter. Det skall
            inte vara någon ihopblandning av dessa roller. Men om vi vill
            ha kraftigare tag när det gäller trygghet när man rör sig på en
            offentlig plats och en nolltolerans när det gäller brott måste
            vi utnyttja de resurser som vi har till förfogande. Och då finns
            dessa trafikvakter, parkeringsvakter. De kan inte göra så mycket,
            men vi föreslår att de också skall få till uppgift att rapportera.
            De skall inte åtgärda, inte lägga sig i ett slagsmål på ett torg.
            Däremot skall de vara ålagda, inte bara allmänt som medborgare
            utan som parkeringsvakter, att gripa in. Det är inte mer än så
            vi föreslår. Men majoriteten är åtminstone inte nu beredd att
            gå oss till mötes. Jag tror att framtiden visar att det här är
            en väg som vi bör anträda.
          </note>
          <note type="speaker">
            Anf. 209 INGER SEGELSTRÖM (s):
          </note>
          <note>
            Fru talman! Vi skall i kväll debattera prop.
          </note>
          <note>
            1998/99:91 Vissa trafikfrågor m.m. Vi skall också debattera de
            två motioner som är väckta med anledning av den och åtta motioner
            från den allmänna motionstiden som handlar om handikappolitiken.
          </note>
          <note>
            Utskottet har ställt sig bakom regeringens samtliga förslag.
            Det innebär att man nu inför ett permanent system där parkeringsvakterna
            får bevaka långa, tunga och breda transporter och ge anvisningar
            för trafiken. Parkeringsvakterna skall också kunna biträda polismän
            vid trafikövervakning, t.ex. vid hastighets-, förar- och fordonskontroller.
            Det viktigaste syftet med det här förslaget är att vi skall kunna
            avlasta poliserna dessa uppgifter, så att de kan ägna sig åt mer
            polisiära uppgifter. Vi skall också kunna utveckla parkeringsvakternas
            arbetsuppgifter, så att de skall kunna göra mer än vad de gör
            i dag.
          </note>
          <note>
            Vi får också en ändring i övergångsbestämmelserna om färdtjänsten
            som innebär att tillstånd som har meddelats före den 1 januari
            1998 fortsätter att gälla. Men fr.o.m. den 1 januari 2000 kan
            nya bestämmelser komma om att föreskrifterna skall återkallas
            eller förändras.
          </note>
          <note>
            Utskottet anser att det är viktigt att kollektivtrafiken anpassas
            bättre till de handikappades behov och att all färdtjänst skall
            fungera bra. Vi hoppas att ett utvärderingsarbete som regeringen
            har initierat skall kunna lösa de återstående problem som flera
            av motionärerna visar på.
          </note>
          <note>
            Jag går då över till att kommentera motionerna med anledning
            av propositionen. Sture Arnesson m.fl.
          </note>
          <note>
            i Vänsterpartiet motsätter sig att parkeringsvakterna får dessa
            utökade arbetsuppgifter. Man motiverar det med att det blir svårt
            för allmänheten att skilja mellan polisen och de andra grupperna.
            Men de uppgifter som föreslås är begränsade, och utskottet tar
            naturligtvis för givet att man, när parkeringsvakterna agerar,
            med skyltar och på annat sätt klart visar vad det är för arbete
            som utförs och av vem. Vi tror att det är bra att man kan biträda
            polisen vid kontroller och annat, så att man just kan ge polisen
            mer polisiära uppgifter.
          </note>
          <note>
            I motionen T19 av Johnny Gylling, kd, säger man att trafikövervakarna
            skall få göra mer än vad som föreslås i propositionen. Det säger
            vi nej till, eftersom vi tycker att det rent juridiskt blir svårt
            med bevisbördan. Vi vill alltså renodla det som polisen gör och
            det som är parkeringsvakternas uppgifter.
          </note>
          <note>
            Flera av motionerna från den allmänna motionstiden handlar om
            att kollektivtrafiken måste bli bättre för funktionshindrade.
            Det håller utskottet naturligtvis med om. Vid behandlingen av
            infrastrukturens inriktning våren 1997 sade utskottet att en ram
            på 1,5 miljard kronor för perioden 1998-2002 skulle vara en start.
            Vi har också fått en ny lag om riksfärdtjänst.
          </note>
          <note>
            När det gäller några av motionerna vill jag kommentera frågan
            om ledsagare. När vi i utskottet har diskuterat och behandlat
            frågan har vi sagt att vi förutsätter att regeringen i den mycket
            stora utvärdering av handikappolitiken som man gör just nu utvärderar
            och löser de problem som har uppstått för ledsagare så att alla
            kan bli nöjda.
          </note>
          <note>
            I övrigt hänvisar jag till betänkandet, där vi välvilligt har
            besvarat alla motioner. Jag yrkar alltså bifall till propositionen
            och avslag på samtliga motioner.
          </note>
          <note type="speaker">
            Anf. 210 TUVE SKÅNBERG (kd) replik:
          </note>
          <note>
            Fru talman! Om jag eller Inger Segelström befinner oss på ett
            torg och det sker någon lagöverträdelse, kanske ett våldsbrott,
            räknar vi med eller hoppas att medborgarna på något vis skall
            påkalla polisens uppmärksamhet. Det gäller i all synnerhet om
            vi är indragna i det här våldet; vi kanske är påhoppade.
          </note>
          <note>
            Min fråga till Inger Segelström är om hon tycker att dessa parkeringsvakter
            bör eller skall ringa polisen om det sker ett våldsbrott i deras
            omedelbara närhet på gator och torg.
          </note>
          <note type="speaker">
            Anf. 211 INGER SEGELSTRÖM (s) replik:
          </note>
          <note>
            Fru talman! Jag tycker självfallet att parkeringsvakterna, liksom
            alla andra medborgare i det här landet, skall agera om det händer
            saker i vårt samhälle.
          </note>
          <note>
            I det här fallet handlar det om att vi vill bygga upp en ny trovärdighet.
            Vi vill också se till att säkerheten är garanterad i det här fallet.
            Vi tar ändå ett ganska stort steg när vi nu permanentar ett försök,
            som har prövats i Stockholm, i alla rikets kommuner som önskar
            det här. Om det här utfaller väl får man utvärdera och i så fall
            titta på om vi kan avlasta polisen fler arbetsuppgifter eller
            inte. Men jag tycker att det här är ett ganska stort steg. Och
            det är viktigt att vi får en trafik som alla kan lita på också
            när det gäller bevisfrågan. Det är nämligen inte så bra om vi
            skulle få en diskussion om bevisfrågor när det gäller trafikvakter
            i en domstol. Det är bättre att vi tar dessa steg successivt.
          </note>
          <note type="speaker">
            Anf. 212 TUVE SKÅNBERG (kd) replik:
          </note>
          <note>
            Fru talman! Jag kan hålla med om att man måste vara noga i fråga
            om bevisbördan. Men vi har reserverat oss när det gäller orden
            bör eller skall. Vi tycker att parkeringsvakterna, som rör sig
            i den här miljön och som ser många av överträdelserna både av
            trafiklagen och ordningslagen, skall ha som uppgift att påkalla
            polisens uppmärksamhet och därmed bistå andra medborgare. De inte
            bara bör, som vilken medborgare som helst, utan skall göra det
            här.
          </note>
          <note type="speaker">
            Anf. 213 INGER SEGELSTRÖM (s) replik:
          </note>
          <note>
            Fru talman! Majoriteten i utskottet har en annan uppfattning,
            och jag delar den uppfattningen. Jag tror att vi skulle få en
            svår bevisbörda, därför att parkeringsvakterna inte har den utbildningen.
            Jag skulle kunna tänka mig in i den situationen, för vi känner
            till så många andra fall där man skall testa frågor som gäller
            inför domstol.
          </note>
          <note>
            Låt oss avvakta det stora steg som vi tar nu, som också Stockholm,
            som har haft det här försöket, har efterfrågat. Det är ingen annan
            som har efterfrågat att vi skall ta nästa steg. Låt oss se resultatet
            av det här.
          </note>
          <note>
            Blir det bra är det inte alls omöjligt att vi kan ta ytterligare
            ett steg.
          </note>
          <note type="speaker">
            Anf. 214 KARIN SVENSSON SMITH (v):
          </note>
          <note>
            Fru talman! Jag har begärt ordet för att yrka bifall till reservation
            nr 1 från Vänsterpartiet. Den handlar om arbetsuppgifterna för
            parkeringsvakterna. Vi bejakar att de skall få andra arbetsuppgifter.
            Det är inget särskilt attraktivt yrke i dag. Det har låg status.
          </note>
          <note>
            Vi tycker att det är mycket bra att de får fortbildning och möjlighet
            att göra en roligare mer övergripande insats inom trafiken.
          </note>
          <note>
            Det finns många exempel på hur detta kan fungera tillfredsställande.
            Särskilt i Göteborgs kommun har man gett parkeringsvakterna möjligheter
            att delta i lokala försök när det gäller miljöanpassning av transporter.
          </note>
          <note>
            Däremot tror vi att man skall vara mycket försiktig när det gäller
            att sudda ut gränsen mellan polisens uppgifter och trafikvakternas
            uppgifter. Vi tycker inte att det är lyckligt att de kan bli föremål
            för sådant som egentligen är polisiära uppgifter. Därför har vi
            lämnat in den här reservationen. Jag vill härmed yrka bifall till
            den.
          </note>
          <note type="speaker">
            Anf. 215 INGER SEGELSTRÖM (s):
          </note>
          <note>
            Fru talman! För någon vecka sedan debatterade utskottet trafiksäkerhetsfrågor.
            Vi var alla rörande överens om att det är viktigt att vi får en
            bättre trafiksäkerhet i landet.
          </note>
          <note>
            Jag som bor i den här staden, där det går tunga transporter var
            tredje minut, är väldigt orolig över just de här tunga transporterna
            som polisen inte har en chans att kontrollera. Jag välkomnar att
            kommunerna nu vill ta ett större ansvar för just de farliga transporterna.
            Försöket har också utvärderats och alla parter är mycket nöjda,
            polisen, kommunen och parkeringsvakterna själva. Jag kan inte
            se någon anledning till att misstro det försök som har gjorts
            och som alla tycker är bra.
          </note>
          <note type="speaker">
            Anf. 216 KARIN SVENSSON SMITH (v):
          </note>
          <note>
            Fru talman! Jag är inte insatt i detaljerna när det gäller försöket
            i Stockholm. Vi har tittat mer på remissvaren från nationella
            polismyndigheter. Där har man varit rädd för att gränsen blir
            för luddig mellan vad parkeringsvakterna skall göra och vad polisen
            skall göra.
          </note>
          <note>
            Helt klart är jag överens med dig, och det gäller hela Vänsterpartiet,
            om att vi måste satsa mycket mer på trafiksäkerheten. I det här
            fallet tror jag uppriktigt sagt att det skulle vara bättre om
            polisen hade större resurser att hjälpa till med efterlevnaden
            och med att se till att de mål som vi har beslutat om uppfylls.
          </note>
          <note type="speaker">
            Anf. 217 INGER SEGELSTRÖM (s):
          </note>
          <note>
            Fru talman! Vet man, som jag sade, att det går en tung lastbil
            var tredje minut genom centrala innerstan i Stockholm, och vi
            vet att det är omöjligt för polisen att kunna klara detta, tycker
            jag att vi skall välkomna att kommunerna faktiskt vill ta ett
            större ansvar och att vi även kan reglera ersättningsfrågan.
          </note>
          <note>
            Jag ser det här som en mycket stor trafiksäkerhetsfråga, framför
            allt för de lite större städerna.
          </note>
          <note type="speaker">
            Anf. 218 KARIN SVENSSON SMITH (v):
          </note>
          <note>
            Fru talman! De tunga transporterna är verkligen ett stort problem.
            Det vill vi nog i första hand lösa genom att tunga transporter
            i mindre utsträckning går på väg och i större utsträckning förflyttas
            på annat sätt.
          </note>
          <note>
            Tills det har blivit avhjälpt tror jag ändå att man skall passa
            sig för att pålägga parkeringsvakterna uppgifter som snarare borde
            höra hemma hos polisen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            14 § Bekämpning av smittsamma djursjukdomar
          </note>
          <note>
            Föredrogs
          </note>
          <note>
            Miljö- och jordbruksutskottets betänkande
          </note>
          <note>
            1998/99:MJU9
          </note>
          <note>
            Bekämpning av smittsamma djursjukdomar (prop.
          </note>
          <note>
            1998/99:88)
          </note>
          <note type="speaker">
            Anf. 219 INGVAR ERIKSSON (m):
          </note>
          <note>
            Fru talman! I det här betänkandet behandlas regeringens proposition
            om förslag till ny epizootilag och en särskild zoonoslag med bestämmelser
            om förebyggande åtgärder, kontroll och bekämpning av smittsamma
            djursjukdomar. Bestämmelser i lagen om provtagning av djur kompletteras.
          </note>
          <note>
            Vi moderater ser en modernisering av lagstiftningen vad gäller
            bekämpningen av smittsamma djursjukdomar som välbehövlig. Sverige
            är ofta förskonat från flera svåra djursjukdomar som förekommer
            i många andra länder. Dock medför handeln och transporterna av
            djur över gränserna, inte minst inom
          </note>
          <note>
            EU, ökade risker för att smittsamma sjukdomar skulle kunna spridas
            även till Sverige, med stora kostnader som följd. Lagstiftningen
            på området måste därför vara effektiv och ändamålsenlig.
          </note>
          <note>
            Regeringen föreslår i propositionen en sänkning av ersättningen
            för produktionsbortfall som en följd av myndighetsbeslut till
            nivån 50 %. I övrigt föreslås oförändrat full ersättning för kostnad
            eller förlust som uppstår på grund av beslut enligt lagen.
          </note>
          <note>
            Vidare föreslår regeringen att det skall vara möjligt att jämka
            ersättningen om djurägaren avsiktligt eller genom vårdslöshet
            själv har medverkat till kostnaden eller förlusten eller om djurägaren
            inte följer föreskrifter eller beslut som meddelas med stöd av
            lagen.
          </note>
          <note>
            Moderata samlingspartiet anser att det är av stor vikt att ersättningssystemet
            är upplagt så att det ger djurägarna incitament att med förebyggande
            djurhälsovård och frivilliga kontrollprogram förhindra att smitta
            eller sjukdom uppstår. I de fall smitta eller sjukdom ändå uppstår
            är det av stor vikt att ersättningsreglerna är sådana att den
            enskilde djurägaren inte tvekar eller väntar med att tillkalla
            veterinär.
          </note>
          <note>
            Vi moderater föreslår därför att de djurägare som är anslutna
            till frivilliga kontrollprogram och som arbetar med förebyggande
            djurhälsovård även fortsättningsvis skall garanteras full ersättning
            för kostnader eller förlust som uppstår som ett resultat av beslut
            enligt lagen. Däremot vore det rimligt att sänka den del av ersättningen
            som berör produktionsbortfall till nivån 75 % för de djurägare
            som väljer att stå utanför frivilliga kontrollprogram och förebyggande
            djurhälsovård. På detta sätt ges klara signaler om den enskildes
            ansvar för en god djurhållning med förebyggande djurhälsovård.
            Samtidigt är det ett system som ger en vinst för samhället, eftersom
            arbetet med att förhindra att smitta över huvud taget uppstår
            måste betonas.
          </note>
          <note>
            Då det gäller förslaget i propositionen, att regeringen eller
            den myndighet som regeringen bestämmer, skall få meddela föreskrifter
            om att ersättning inte lämnas för kontrollåtgärder eller förebyggande
            åtgärder som vidtas med stöd av lagen meddelade föreskrifter anser
            vi att regeringen går för långt. Vi anser att ett samråd med berörda
            organisationer och företag måste ske innan ett sådant beslut kan
            fattas.
          </note>
          <note>
            Eftersom åtgärder i ett krisläge förvisso kan behöva vidtas med
            kort varsel bör myndigheten ha möjlighet att vidta åtgärderna
            utan samråd om situationen så kräver.
          </note>
          <note>
            Detta hindrar dock inte att man i dessa fall har en mekanism
            för att samråda även efter det att åtgärderna påbörjats, detta
            för att pröva om åtgärderna är av sådan art att det är rimligt
            att ersättning inte skall utgå.
          </note>
          <note>
            Vad gäller begränsning av hantering av djur anger regeringen
            i propositionen att myndighet som regeringen bestämmer har rätt
            att meddela föreskrifter om begränsningar eller speciella villkor
            vad gäller hanteringen av djur eller produkter av djur och andra
            varor eller såvitt avser kontakter mellan djur och människor.
          </note>
          <note>
            Exempel på sådana föreskrifter kan vara villkor för spridning
            av gödsel på vall, förbud mot att hålla djur i anslutning till
            badsjöar och badplatser vid kusten. Avsikten är inte enligt regeringens
            förslag att sådana föreskrifter eller beslut skall föranleda någon
            ersättning från samhällets sida till den enskilde djurägaren.
            Vi tycker däremot att det kan finnas anledning att den myndighet
            som regeringen bestämmer ges rätt att meddela föreskrifter om
            begränsningar vad gäller hanteringen av djur. Det finns dock en
            risk att enskilda lantbrukare skulle kunna drabbas hårt av de
            påtalade begränsningarna. Därför anser vi att den enskilde näringsidkare
            som kan visa att han lider väsentlig ekonomisk skada eller förlust
            till följd av begränsningen skall få rätt till skälig ersättning.
            Jag yrkar bifall till den gemensamma reservationen undertecknad
            av moderater, kristdemokrater och centerpartister.
          </note>
          <note>
            Fru talman! Jag är förvånad över att regeringen och övriga partier
            inte inser risken som finns för spridning av smittsamma sjukdomar.
            Den har faktiskt ökat, inte minskat, i och med den numera öppna
            handeln och transporter av djur. Det är mot den bakgrunden som
            vi tycker att det är dåligt ansvarstagande att minska på de ersättningar
            som tidigare har utgått. Det är inte förenligt med vad den ändrade
            situationen kräver. Det är mot den bakgrunden vi har lagt fram
            förslagen, och det är därför som vi reserverar oss.
          </note>
          <note>
            Fru talman! Jag förmodar att socialdemokraternas taleskvinna
            har ungefär samma uppfattning och erfarenhet av djurhållning som
            jag. Hon är väl förtrogen med detta. Det skall bli spännande att
            höra vilka synpunkter som finns till försvar för denna proposition.
          </note>
          <note type="speaker">
            Anf. 220 CAROLINE HAGSTRÖM (kd):
          </note>
          <note>
            Fru talman! Dagens betänkande behandlar regeringens förslag till
            en ny epizootilag och en särskild zoonoslag, och det finns en
            del välkomna förslag. Vi ställer oss dock kritiska till vissa
            punkter.
          </note>
          <note>
            Ett av förslagen innebär att den enskilde djurägaren och jordbruksnäringen
            skall ta ett större ekonomiskt ansvar för sjukdomsbekämpningen
            än vad som följer av gällande bestämmelser. Ersättning för produktionsbortfall
            skall lämnas med endast 50 % av kostnaden eller förlusten mot
            nuvarande full ersättning.
          </note>
          <note>
            Den fulla ersättning som hittills har utgått har utgjort ett
            viktigt incitament för djurägaren att tidigt anmäla misstänkt
            sjukdom. I utskottsbetänkandet står det att vid utbrott av smittsam
            sjukdom är tidsfaktorn ofta av största betydelse.
          </note>
          <note>
            Många animalieproducenter befinner sig i dag i ett ytterst svårt
            ekonomiskt läge, och jag är övertygad om att ingen lantbrukare
            av illvilja underlåter att anmäla ett misstänkt sjukdomsutbrott.
            Men risken med att minska ersättningen är att detta incitament
            minskar eller försvinner helt. Det har man även påpekat i de uppvaktningar
            som har kommit till utskottet.
          </note>
          <note>
            Ett företag vill nu transportera danska svin genom
          </note>
          <note>
            Sveriges svintätaste område, vilket kan innebära att virussjukdomen
            PRRS, som faktiskt en tredjedel av de danska grisarna bär på,
            kan drabba de svenska grisstallarna via lastbilarnas ventilationssystem.
            Det är inte rimligt att den enskilde lantbrukaren skall förlora
            ekonomiskt på detta, då det är en risk som lantbrukaren faktiskt
            inte kan påverka.
          </note>
          <note>
            Sverige har i dag ett gott djurhälsoläge och därmed en hög kvalitet
            på livsmedlen. Detta skall vi värna om. Därför är det rimligt
            att staten har det övergripande ansvaret för att hålla landet
            fritt från allvarliga smittsamma djursjukdomar. Vi föreslår därför
            att de djurägare som är anslutna till frivilliga kontrollprogram
            och som arbetar med förebyggande åtgärder, vilket ger förbättrad
            djurhälsa, även fortsättningsvis skall garanteras full ersättning
            för kostnader eller förluster som ett resultat av ett beslut enligt
            epizooti- eller zoonoslagen. Däremot är det rimligt att för de
            djurägare som väljer att stå utanför frivilliga kontrollprogram
            och förebyggande djurhälsovård sänka ersättningen för produktionsbortfall
            till 75 %.
          </note>
          <note>
            Ett annat förslag innebär, som tidigare sagts här, att man i
            den nya zoonoslagen vill införa ett bemyndigande att meddela föreskrifter
            i avsikt att begränsa smittspridning mellan djur och människor.
            Exempel på sådana föreskrifter kan vara förbud mot att hålla djur
            i anslutning till badsjöar och badplatser vid kusten utan att
            det skall föranleda någon ersättning från samhällets sida till
            den enskilde djurägaren.
          </note>
          <note>
            Det finns i dag många djurägare som endast har inhägnade betesmarker
            i omedelbar anslutning till allmänna badplatser. Vi anser att
            det vore orimligt om en djurägare skulle tvingas avstå från sina
            betesmarker utan att särskild ersättning utgår. Förhållandena
            kan dessutom bli särskilt anmärkningsvärda om djurägare erhåller
            betesmarksersättningar för dessa marker. Får han eller hon inte
            beta markerna bryts villkoren för betesmarksersättningen och en
            återbetalningssituation med mycket stora effekter kan uppstå.
          </note>
          <note>
            Fru talman! Svenskt lantbruk är i dag i behov av en positiv signal,
            inte nya pålagor och farhågor som dessa förslag faktiskt innebär.
            Jag yrkar bifall till reservationen.
          </note>
          <note type="speaker">
            Anf. 221 ESKIL ERLANDSSON (c):
          </note>
          <note>
            Fru talman! Centerpartiet tillstyrker införandet av en ny epizootilag
            och en särskild lag om zoonoser.
          </note>
          <note>
            Centerpartiet är däremot kritiskt till delar av regeringens förslag
            när det gäller att ersätta bönder som drabbas av epizootiutbrott
            respektive zoonoser.
          </note>
          <note>
            Det vore olyckligt om bristen på budgetmedel skulle innebära
            att den svenska tätpositionen när det gäller livsmedelssäkerhet
            hotas. Ersättningsreglerna får inte utformas så att risken ökar
            att sjuklighet hos djur inte anmäls. Utskottsmajoritetens förslag
            ökar denna risk.
          </note>
          <note>
            Produkterna från svenskt jordbruk uppskattas med rätta för den
            höga kvaliteten, den goda djuromsorgen och de miljömässigt anpassade
            produktionsmetoderna. Kraftfulla instrument och åtgärder för att
            bekämpa utbrott av allvarliga djursjukdomar har stor betydelse
            för att förtroendet för svenska livsmedelsprodukter hos konsumenterna
            skall vara fortsatt starkt. Därför välkomnar Centerpartiet skärpta
            regler och tydligare ansvarsförhållanden när det gäller bekämpning
            av epizootiutbrott. Det är viktigt för svenskt lantbruk och svensk
            livsmedelsindustri att Sverige kan behålla sin tätposition när
            det gäller att producera säkra och rena livsmedel. Livsmedelssäkerhet
            är ett försäljningsargument såväl i Sverige som i utlandet. Det
            måste klarläggas att staten har ett övergripande ansvar för att
            hålla landet fritt från allvarliga smittsamma djursjukdomar.
          </note>
          <note>
            Fram till EU-inträdet ansvarade samhället för att minimera risken
            för att smittsamma sjukdomar kom in i landet genom regler för
            import av djur och karantän. Den svenska jordbruksnäringen har
            efter EU-
          </note>
          <note>
            medlemskapet övertagit en stor del av detta ansvar genom frivilliga
            smittskyddskontroller.
          </note>
          <note>
            Det är rimligt att staten mer än tidigare ger näringen finansiellt
            stöd för det arbete med hälsokontroller som näringen bedriver.
            Det förefaller motsägelsefullt att regeringen å ena sidan hävdar
            att det är rimligt att sjukdomsbekämpning till stor del finansieras
            med skattemedel, eftersom konsumenterna har nytta av ett gott
            jordbruks- och djurhälsoläge och därmed hög kvalitet på livsmedlen.
          </note>
          <note>
            Å andra sidan förespråkar man en modell med sänkta ersättningar,
            i enlighet med vad som nu gäller i andra EU-länder med sämre djurhälsoläge.
          </note>
          <note>
            Centerpartiet motsätter sig att ersättningarna för produktionsbortfall
            vid zoonosutbrott reduceras till
          </note>
          <note>
            50 %. Risken ökar att icke seriösa lantbrukare försöker dölja
            sjuklighet hos djur. Centerpartiet anser att det är mer korrekt
            att utforma ersättningsregler så att förebyggande arbete stimuleras.
          </note>
          <note>
            Fru talman! Därmed vill jag yrka bifall till reservationen.
          </note>
          <note>
            Anf. 222 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! I dag debatterar vi betänkandet om bekämpning av
            smittsamma djursjukdomar. Till betänkandet finns fogat en reservation,
            och jag återkommer till den längre fram.
          </note>
          <note>
            En ny epizootilag skall ersätta den nu gällande lagen. Vidare
            föreslås en helt ny zoonoslag samt vissa ändringar i lagen om
            provtagning på djur.
          </note>
          <note>
            Det låter väldigt komplicerat och är det till viss del. Förenklat
            kan man säga att epizootilagen är en katastroflag som träder in
            när en definierad smittsam djursjukdom misstänks eller har blossat
            upp. Då träder lagen in och åtgärderna som sätts in skall snabbt
            och effektivt begränsa sjukdomen.
          </note>
          <note>
            Zoonoslagen är en renodlad lag för zoonotiska sjukdomar och smittoämnen.
            Den tar över den nuvarande lagen om salmonella. Zoonoslagen omfattar
            såväl allmänna förebyggande åtgärder som kontrolloch bekämpningsåtgärder.
            Med zoonos menas en sjukdom eller ett smittoämne som naturligt
            kan överföras från djur till människa eller tvärtom. Salmonella
            är ett typexempel på en sådan sjukdom.
          </note>
          <note>
            Som ett komplement till dessa två lagar föreslås en ändring i
            lagen om provtagning på djur. Lagen utvidgas till att omfatta
            även smittoämnen hos djur som inte gör djuren sjuka men väl människan.
            Den viktigaste orsaken till förändringen är att det krävs mer
            kunskap och kartläggning av dessa smittoämnen för att de framöver
            skall kunna omfattas av zoonoslagens bestämmelser om kontroll
            och bekämpningsåtgärder.
          </note>
          <note>
            Fru talman! Den nu gällande epizootilagen trädde i kraft 1980.
            Därefter har den ändrats tre gånger. 1996
          </note>
          <note>
            fick Jordbruksverket regeringens uppdrag att göra en total översyn
            av lagen för att kunna möta de nya hot av smittsamma djursjukdomar
            som finns.
          </note>
          <note>
            Handeln med djur över gränserna har ökat samtidigt som möjligheterna
            till gränskontroller minskat.
          </note>
          <note>
            Detta ökar riskerna för att smittsamma djursjukdomar kommer in
            i landet.
          </note>
          <note>
            Jordbruksverket fick också uppdraget att redovisa hur det ser
            ut i övriga EU-länder. Rapporten har varit ute på remiss och ligger
            nu till grund för regeringens förslag.
          </note>
          <note>
            Den nya epizootilagen omfattar sådana allmänfarliga djursjukdomar
            som kan spridas genom smitta från djur till djur eller från djur
            till människa. Sjukdomarna skall utgöra ett allvarligt hot mot
            människors eller djurs hälsa eller medföra stora ekonomiska förluster
            för samhället. Åtgärderna som vidtas skall syfta till att befria
            landet från sjukdomen.
          </note>
          <note>
            De sjukdomar som definieras som smittsamma sjukdomar har en otrolig
            förmåga att snabbt sprida sig om de inte bekämpas i tid. Det är
            viktigt att ett gemensamt ansvar tas för att minimera riskerna
            och se till att vi i Sverige inte får hit dessa fruktade sjukdomar
            och får en spridning av dem.
          </note>
          <note>
            Lagen innebär en skärpning av såväl den enskildes skyldigheter
            som samhällets möjligheter att vidta effektiva åtgärder för att
            förebygga och bekämpa epizootiska sjukdomar.
          </note>
          <note>
            Det är viktigt att man tidigt anmäler misstanke om sjukdom, så
            att åtgärder snabbt kan sättas in om det värsta inträffar. Det
            är också viktigt att det går snabbt med analys och utredning av
            sjukdomen så att spärrförklaringen kan prövas, eftersom det kan
            bli stora konsekvenser för djurägaren och hela familjen.
          </note>
          <note>
            När det gäller ersättningsreglerna föreslås att full ersättning
            fortfarande lämnas för avlivade djur, saneringskostnader och inkomstförlust
            medan produktionsbortfall ersätts med 50 %. Denna modell liknar
            den ersättningstradition som gäller i de flesta övriga
          </note>
          <note>
            EU-länder. Vid vissa speciellt farliga sjukdomar kan full ersättning
            även för produktionsbortfall lämnas, t.ex. mul- och klövsjuka.
            Här kan nämnas att Sverige vid en internationell jämförelse har
            ett mycket generöst ersättningssystem.
          </note>
          <note>
            Fru talman! Med zoonos menas, som jag sade i inledningen, en
            sjukdom eller ett smittoämne som naturligt kan överföras från
            djur till människa eller vice versa. Exempel är EHEC, kampylobakterios,
            borrelios och den kanske mest kända, salmonella.
          </note>
          <note>
            Dessa sjukdomar påverkar sällan djuren, men för oss människor
            kan de vara mycket allvarliga.
          </note>
          <note>
            Nya zoonoser uppstår hela tiden genom smittoämnen som ändrar
            karaktär eller kända smittoämnen som sprids till nya områden eller
            finner nya värddjur.
          </note>
          <note>
            Den nya zoonoslagen omfattar såväl allmänna förebyggande åtgärder
            som kontroll- och bekämpningsåtgärder.
          </note>
          <note>
            Salmonella är den zoonos som än så länge bör omfattas av lagen.
            Ännu finns inte tillräckliga kunskaper om hur man kontrollerar
            och bekämpar andra zoonoser. Men forskarna jobbar vidare och när
            det finns en grundläggande kunskap om ett smittoämne eller en
            sjukdom kan Jordbruksverket besluta att den skall ingå i lagen.
            Målsättningen är att EHEC så snart som möjligt kan införas i zoonoslagen.
          </note>
          <note>
            Principen för ersättningar enligt zoonoslagen skiljer sig från
            principen i epizootilagen. Skillnaden motiveras med att åtgärder
            enligt epizootilagen kan bli mycket omfattande på grund av oväntade
            och ibland katastrofartade sjukdomsutbrott.
          </note>
          <note>
            Risken för t.ex. ett salmonellautbrott är något som varje djurägare
            måste ta hänsyn till och försöka förebygga så långt som möjligt,
            eftersom salmonellasmittan alltid finns i den omgivande miljön.
          </note>
          <note>
            Det är viktigt att staten, näringen och djurägarna delar på det
            ekonomiska ansvaret för kontroll och bekämpning. Alla gynnas av
            att bekämpningen lyckas och att utbrott begränsas. Det handlar
            om eget ansvar och försiktighet.
          </note>
          <note>
            Fru talman! Utskottet är överens om det mesta i regeringens förslag.
            När det gäller ersättningsprinciperna är vi dock oense. Här har
            Moderaterna, Kristdemokraterna och Centern en gemensam reservation
            som går ut på att ersättningsnivåerna skall höjas och knytas till
            olika kontrollprogram. Jag vill påminna reservanterna om att Sverige
            fortfarande har ett bra ersättningssystem även om ersättningen
            vid produktionsbortfall nu sänks till 50 %. Det tycker jag man
            kan se som en viss självrisk. Övriga talare pratar om att ersättningen
            skall sänkas. Det är ersättningen vid produktionsbortfall som
            sänks till 50 %. Övriga ersättningar ligger kvar oförändrade.
            Sverige är ett av de få länder som bl.a. ger ersättning för produktionsbortfall.
          </note>
          <note>
            Utskottsmajoriteten står bakom betänkandet, och jag yrkar därför
            bifall till utskottets hemställan och avslag på reservationen.
          </note>
          <note type="speaker">
            Anf. 223 ESKIL ERLANDSSON (c):
          </note>
          <note>
            Fru talman! Enligt min uppfattning är det viktigt att man stimulerar
            till förebyggande åtgärder. Jag anser att förslagen i betänkandet
            inte gör det. Jag skulle vilja höra Ann-Kristine Johanssons uppfattning
            i den frågan.
          </note>
          <note>
            Det måste vara en målsättning i allt politiskt arbete att man
            försöker förenkla saker och ting så mycket som möjligt. De ersättningsregler
            som nu föreslås innebär i mitt tycke ingen förenkling alls, snarare
            en utökad möjlighet till godtycke från den som skall avgöra hur
            stor ersättning som skall utgå.
          </note>
          <note>
            Även i den frågan vill jag höra Ann-Kristine Johanssons uppfattning.
          </note>
          <note>
            Anf. 224 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Eskil Erlandsson tar upp att det är viktigt att stimulera
            till förebyggande åtgärder. Det håller jag fullständigt med om.
            Jag anser att de lagar vi nu fattar beslut om gör det. Det är
            viktigt med förebyggande djurhälsoarbete, att djurägaren har bra
            koll på hur djuren mår och att möjligheten att få in smitta begränsas.
            Det är ett gemensamt ansvar för staten, djurägaren och näringen
            att se till att begränsa den möjligheten och förebygga så mycket
            som möjligt. Jag anser att lagen gör det.
          </note>
          <note type="speaker">
            Anf. 225 ESKIL ERLANDSSON (c):
          </note>
          <note>
            Fru talman! Jag är förstås inte nöjd med det första svaret. Jag
            har inte fått något konkret exempel på vad stimulans från er sida
            gentemot djurägarna innebär.
          </note>
          <note>
            Men så över till min andra fråga som jag fullkomligt saknar svar
            på. Det skulle vara intressant att få höra hur Ann-Kristine Johansson
            menar att man skall förebygga det godtycke som kan bli följden
            av den föreslagna lagstiftningen.
          </note>
          <note>
            Anf. 226 ANN-KRISTINE JOHANSSON
          </note>
          <note>
            (s):
          </note>
          <note>
            Fru talman! När det gäller godtycke och lagstiftning anser jag
            att lagstiftningen ger möjlighet till att ge en bra ersättning.
            Djurägarnas ansvar är viktigt.
          </note>
          <note>
            Det är inga krångliga regler i den nya lagstiftningen.
          </note>
          <note>
            Det är egentligen samma lagstiftning som förut. Vi minskar bara
            ersättningen för produktionsbortfall till
          </note>
          <note>
            50 %.
          </note>
          <note type="speaker">
            Anf. 227 INGVAR ERIKSSON (m):
          </note>
          <note>
            Fru talman! Epizootilagen är en katastroflag. Javisst är det
            så. Men då får inga ökade risker tas, Ann-
          </note>
          <note>
            Kristine Johansson. Jag har själv som 14-åring upplevt när granngården
            fick mul- och klövsjuka. Den oerhörda dramatik som det innebar
            inte bara på den gården utan på gårdarna runtomkring och för samhället
            i övrigt glömmer jag aldrig. Det var höga kostnader med tanke
            på de snabba åtgärder som trots allt vidtogs. Risken är nu uppenbarligen
            betydligt större att man drar på att göra en anmälan. Man vet
            ju att ersättningarna är sämre, och kanske har man inte riktigt
            sett hur allvarligt det är. En halv dags eller en dags försenad
            anmälan kan betyda spridning till fler gårdar i grannskapet. Det
            är den risk vi från oppositionen i det här fallet inte vill ta.
          </note>
          <note>
            Därför vill jag fråga Ann-Kristine Johansson om hon ändå inte
            håller med om att riskerna har blivit större för smittsamma sjukdomar
            genom de numera öppna gränserna. Mot den bakgrunden kan försämringen
            av ersättningen inte ses som en stimulans. Det är ju tvärtom så
            att det är en försämring, och det kan ju inte med bästa vilja
            i världen betecknas som en stimulans. Tycker ändå inte Ann-Kristine
            Johansson att det är ökade risker och att man inte borde få ta
            dem?
          </note>
          <note>
            Anf. 228 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Jag håller fullständigt med Ingvar
          </note>
          <note>
            Eriksson. I och med att vi har öppnare gränser och att inköp
            av levande djur har ökat, ökar också riskerna för att få hit smittsamma
            djursjukdomar. Det håller jag fullständigt med om. Men den här
            lagstiftningen ger ju möjlighet att förebygga det så mycket som
            möjligt.
          </note>
          <note>
            Jag kan inte tro att det bara handlar om att vi sänker ersättningen
            för produktionsbortfall till 50 %. Jag kan inte tro att det gör
            att riskerna ökar ännu mer eller att djurägarna inte gör anmälan
            i tid. Det kan inte handla bara om det. Djurägarna är ju självklart
            bekymrade och vill se att djuren mår så bra som möjligt.
          </note>
          <note>
            Misstänker man en sjukdom är jag övertygad om att den kommer
            att anmälas i tid, så jag tror inte att ersättningen för produktionsbortfallet
            minskar riskerna.
          </note>
          <note type="speaker">
            Anf. 229 INGVAR ERIKSSON (m):
          </note>
          <note>
            Fru talman! Ann-Kristine Johansson håller med om att riskerna
            har ökat. Det är mot den bakgrunden jag inte kan förstå varför
            man inte kan behålla de ersättningsregler som tidigare har varit
            gällande. Det hade varit en klok åtgärd. Vad gör Ann-Kristine
            Johansson om det nu uppträder en husdjurssjukdom som snabbt går
            över landet? Man förstår ju att det bara behövs att ett par personer
            inte tar sitt ansvar för att vi skall ha en spridning som är väldigt
            snabb. Vad gör man då?
          </note>
          <note>
            Det är ju inte så att lantbrukarna har det ekonomiska utrymmet
            för att ta ett ökat ekonomiskt ansvar för vad som kan hända efter
            en sådan smittspridning.
          </note>
          <note>
            Det är ju hela samhällets viktiga uppgift att se till att detta
            inte inträffar. Jag hoppas att Ann-Kristine Johansson håller med
            mig om att det här är ett samhällsintresse av brett format, inte
            minst med tanke på att vi hoppas att kunna behålla och stärka
            jordbrukets utrymme i det svenska samhället i framtiden.
          </note>
          <note>
            Anf. 230 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Jag tror att vi är rätt överens, Ingvar
          </note>
          <note>
            Eriksson och jag, om att det är stor risk och om att vi måste
            göra allt vi kan från samhällets sida tillsammans med näringen
            och djurägarna för att begränsa risken för att få in smittsamma
            sjukdomar. Om detta blomstrar upp eller om detta kommer in igen
            och det sker ett utbrott gäller det att epizootilagen träder in
            direkt. Jag tror fortfarande inte att det är ersättningsprincipen
            för produktionsbortfall som begränsar det hela.
          </note>
          <note>
            I och med att vi fattar beslut om lagstiftningen förutsätter
            jag att näringen funderar över vilka försäkringslösningar som
            i så fall krävs. Jag vet att Ingvar
          </note>
          <note>
            Eriksson inte har någon replik. Men det måste finnas någon möjlighet
            att få försäkringsbolagen att träda in i så fall vid ett sådant
            utbrott om man känner att 50 %
          </note>
          <note>
            inte är tillräckligt.
          </note>
          <note type="speaker">
            Anf. 231 CAROLINE HAGSTRÖM (kd):
          </note>
          <note>
            Fru talman! Om tidsfaktorn nu är så viktig och smittan går under
            katastrofbenämning, tror då Ann-
          </note>
          <note>
            Kristine Johansson att incitamentet att meddela sjukdom tidigt
            ökar om man sänker ersättningen? Är det en rimlig signal att sänka
            ersättningen om det nu handlar om en katastrof?
          </note>
          <note>
            Ett argument som vi har hört är att EU har lägre ersättningsregler
            och att det är rimligt att Sverige skall ha samma system. Men
            då får man faktiskt inte glömma att de länderna också har ett
            sämre djurhälsoläge.
          </note>
          <note>
            Anf. 232 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Tidsfaktorn är viktig, det tror jag att vi alla är
            överens om. Det är viktigt att snabbt sätta in åtgärder när ett
            utbrott sker.
          </note>
          <note>
            Jag hävdar fortfarande att ersättningen för produktionsbortfall
            inte är det som gör att djurägaren inte gör anmälan i tid. Det
            måste handla om bekymret om djuren och om att man kan tappa inkomster
            om man inte gör anmälan i tid. Är det sedan så att man är bekymrad
            över det här med 50 % anser jag att näringen får fundera. Det
            borde finnas lösningar när det gäller försäkringssystem. Det borde
            gå att få en försäkring som täcker in detta. Det finns det för
            andra företag. Ni hävdar hela tiden från kristdemokraternas sida
            att lantbruket skall ses som ett vanligt företag.
          </note>
          <note>
            När det gäller vanliga företag finns det försäkringslösningar
            för produktionsbortfall. Det borde även finnas det inom jordbruket.
          </note>
          <note type="speaker">
            Anf. 233 CAROLINE HAGSTRÖM (kd):
          </note>
          <note>
            Fru talman! När det gäller försäkringslösningar, som Ann-Kristine
            Johansson talar om, bedömer åtminstone försäkringsbolaget Agria
            i ett remissyttrande att det är mycket svårt att få ett frivilligt
            försäkringssystem och att kunna erbjuda försäkringar mot epizootisjukdomar
            på grund av oöverblickbara konsekvenser, så där håller jag inte
            riktigt med.
          </note>
          <note>
            Sedan tycker jag inte att jag fick svar på min fråga om det verkligen
            är så att Ann-Kristine Johansson anser att det här innebär att
            incitamentet för att anmäla misstänkt sjukdom faktiskt ökar.
          </note>
          <note>
            Sedan skulle jag slutligen vilja säga att den enda vinst som
            staten faktiskt kan göra är en mycket kortsiktig ekonomisk vinst.
            På sikt kan faktiskt de här förslagen få stora samhällsekonomiska
            konsekvenser eftersom de faktiskt kan utgöra risk för folkhälsan.
          </note>
          <note>
            Anf. 234 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Den här debatten tenderar att handla om att vi försämrar
            en lagstiftning och tar bort ersättningarna till lantbruket. Men
            det är faktiskt så att den här lagstiftningen förbättrar möjligheten
            att hantera smittsamma djursjukdomar. Det är fortfarande så att
            full ersättning lämnas för avlivade djur, för inkomstförlust osv.
            Men när det gäller produktionsbortfallet sänks ersättningen till
            50 %. Det tror inte jag är ett incitament för att djurägaren inte
            gör anmälan i tid.
          </note>
          <note>
            Jag tror fortfarande att djurägaren är mån om sina djur och ser
            till att de mår bra och att djurägaren gör sin anmälan så att
            vi kan begränsa ett utbrott. Det handlar om att begränsa ett utbrott
            så att det inte sprider sig även till många andra gårdar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 maj.)
          </note>
          <note>
            15 § Utstationering av arbetstagare
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1998/99:AU9
          </note>
          <note>
            Utstationering av arbetstagare (prop. 1998/99:90)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 20 maj.)
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 maj
          </note>
          <note>
            1998/99:633 av andre vice talman Eva Zetterberg (v)
          </note>
          <note>
            till utrikesministern
          </note>
          <note>
            Åtgärder för att hjälpa indianorganisationen ONIC
          </note>
          <note>
            1998/99:634 av andre vice talman Eva Zetterberg (v)
          </note>
          <note>
            till utrikesministern
          </note>
          <note>
            Haagtribunalens resurser
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 maj
          </note>
          <note>
            1998/99:594 av Barbro Westerholm (fp) till socialministern
          </note>
          <note>
            Smittskyddslagstiftningen
          </note>
          <note>
            1998/99:600 av Lena Olsson (v) till socialministern
          </note>
          <note>
            Läkemedlet dextropropoxifen
          </note>
          <note>
            1998/99:607 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Steriliserade och bostadsbidraget
          </note>
          <note>
            1998/99:611 av Viviann Gerdin (c) till miljöministern
          </note>
          <note>
            Reservatsbildningar i jordbruket
          </note>
          <note>
            1998/99:619 av Per-Olof Svensson (s) till näringsministern
          </note>
          <note>
            Bidrag till restelektrifiering
          </note>
          <note>
            1998/99:621 av Åke Sandström (c) till miljöministern
          </note>
          <note>
            Urval av skyddsvärd skog
          </note>
          <note>
            1998/99:623 av Göran Hägglund (kd) till statsrådet
          </note>
          <note>
            Leif Pagrotsky
          </note>
          <note>
            Generaldirektör för exportkreditnämnden
          </note>
          <note>
            1998/99:624 av Yvonne Ruwaida (mp) till statsrådet
          </note>
          <note>
            Ingegerd Wärnersson
          </note>
          <note>
            Invandrarelever
          </note>
          <note>
            1998/99:625 av Carl Fredrik Graf (m) till finansministern
          </note>
          <note>
            Personalköp av datorer
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            18 § Kammaren åtskildes kl. 21.29.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 38 (delvis), av förste vice talmannen därefter t.o.m. 5
            § anf. 77
          </note>
          <note>
            (delvis), av andre vice talmannen därefter t.o.m.8 § anf. 114
          </note>
          <note>
            (delvis), av tredje vice talmannen därefter till ajourneringen
            kl. 15.54, av talmannen därefter till ajourneringen kl. 17.56,
            av tredje vice talmannen därefter t.o.m. 14 § anf. 219
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
