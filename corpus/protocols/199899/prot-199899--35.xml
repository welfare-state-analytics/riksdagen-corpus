<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--35</head>
          <docDate when="1998-12-14 00:00:00">1998-12-14 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 7 och 8 december.
          </note>
          <note>
            2 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            1998/99:RR3 till skatteutskottet
          </note>
          <note>
            Kammaren biföll talmannens förslag att motionstiden för ovanstående
            förslag skulle förlängas till fredagen den 22 januari 1999.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utbildningsutskottets betänkanden 1998/99:UbU1
          </note>
          <note>
            och UbU2
          </note>
          <note>
            Meddelande om uppskjuten votering
          </note>
          <note>
            Talmannen meddelade att samtliga ärenden på dagens föredragningslista
            skulle avgöras i ett sammanhang vid arbetsplenum tisdagen den
          </note>
          <note>
            15 december.
          </note>
          <note>
            4 § Samhällsekonomi och finansförvaltning
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU2
          </note>
          <note>
            Utgiftsområde 2 Samhällsekonomi och finansförvaltning (prop.
            1998/99:1 delvis)
          </note>
          <note type="speaker">
            Anf. 1 ANNA ÅKERHIELM (m):
          </note>
          <note>
            Fru talman! I betänkandet behandlas utgiftsområde 2, Samhällsekonomi
            och finansförvaltning. Till detta har vi moderater fogat ett särskilt
            yttrande där vi kort presenterat vårt förslag till anslagsfördelning.
          </note>
          <note>
            Sammantaget föreslår vi en minskning av ramen med
          </note>
          <note>
            156 miljoner kronor för 1999 och 87 miljoner kronor de två följande
            åren, innebärande en total ram för
          </note>
          <note>
            1999 på drygt 1,5 miljarder.
          </note>
          <note>
            Jag skall här bara helt kort kommentera några områden av mer
            principiell karaktär: en ny riksrevisorsmyndighet, Nämnden för
            offentlig upphandling och en myndighet för kvalitetsutveckling
            och kompetensförsörjning.
          </note>
          <note>
            Vi föreslår att Riksrevisionsverket och Riksdagens revisorer
            sammanförs till en ny riksrevisorsmyndighet. Vår avsikt är att
            uppnå en mer fristående granskning, som bättre motsvarar internationell
            vedertagen praxis. Sverige särskiljer sig i det avseendet. Riksdagen
            har enligt grundlagen makten över statsfinanserna. Riksdagen har
            också att följa upp och utvärdera hur skattebetalarnas pengar
            förvaltas.
          </note>
          <note>
            Den statliga revisionen är eller borde vara en viktig del av
            denna kontroll. Men när det gäller just uppföljningen är riksdagens
            roll av, låt oss kalla det, tradition ganska svag. Sverige har
            valt en tudelad lösning för den statliga revisionen som avviker
            från vad som förekommer i andra länder: en mindre del ställd under
            riksdagen, Riksdagens revisorer, och en betydligt större del,
            Riksrevisionsverket, förvaltningsmyndigheten.
          </note>
          <note>
            Riksdagens revisorer som institution har en lång tid bakom sig,
            snart 200 år. Det är uppenbart att det har hänt mycket under de
            här åren. Statsförvaltningen och det allmännas uppgifter har genomgått
            stora förändringar, men verktygen, medlen, har inte påverkats
            i någon större omfattning. I stället har successivt den större
            delen lagts på regeringens eget förvaltningsorgan - ett faktum
            som måste förvåna och inte heller anses lämpligt, inte minst ur
            ett medborgarperspektiv, dvs. att ledningen för det största revisionsorganet
            utses av, får instruktioner av och beviljas anslag från samma
            organ som det är satt att granska.
          </note>
          <note>
            En av riksdagens främsta uppgifter är, som sagt, att utöva sin
            kontrollmakt. Det innebär också att riksdagen måste förfoga över
            rätt verktyg för att leva upp till ett sådant uppdrag.
          </note>
          <note>
            Tillsammans med Folkpartiet och Kristdemokraterna har vi tidigare
            gemensamt fört fram förslag till förändringar. Vi fullföljer nu
            förslaget genom att omfördela medel från Riksrevisionsverket och
            Riksdagens revisorer till denna nya riksrevisorsmyndighet.
          </note>
          <note>
            Fru talman! Nämnden för offentlig upphandling anser vi också
            skall avvecklas. Nämndens uppgift är att verka för att offentlig
            upphandling sker affärsmässigt genom information och tillsyn.
            Nämndens resurser har genom åren till övervägande del använts
            till informationsverksamhet snarare än till nödvändig tillsyn
            av efterlevnaden av lagen. Det framgår enligt vår uppfattning
            att nämnden har haft svårt att hitta sin roll. Regeringen skriver
            också att det är svårt att överblicka vilken effekt verksamheten
            har haft. Vi konstaterar att frågan om offentlig upphandling är
            viktig och skall genomföras på ett effektivt och korrekt sätt.
          </note>
          <note>
            I motion Fi802 har vi utvecklat våra förslag på detta område.
            Vi vill bl.a. genom skärpta skrivningar i regleringsbreven och
            kompletterande lagstiftning tillgodose medborgarens berättigade
            krav på att offentliga tjänster sker till lägsta möjliga kostnad.
          </note>
          <note>
            Vi önskar dessutom att den föreslagna myndigheten för kvalitetsutveckling
            och kompetensförsörjning inte bör inrättas. Flera myndigheter
            ägnar sig redan åt detta, och risken för dubbelarbete är uppenbar.
            Det bör dessutom vara varje myndighets uppgift att utifrån sitt
            ansvarsområde se till att man har rätt bemanning och kompetens
            för att utvecklingsarbetet sker kontinuerligt och i de normala
            arbetsuppgifterna.
          </note>
          <note>
            Slutligen, fru talman, behandlas i betänkandet också några motioner
            om statistikfrågor, BNP-måttet och fördelningsstatistiken. I en
            motivreservation konstaterar vi att dagens system för nationalräkenskaper
            successivt har byggts upp under de senaste
          </note>
          <note>
            50-60 åren. Räkenskaperna har också alltmer samordnats mellan
            olika länder, t.ex. i FN:s och OECD:s regi. Sådan statistik är
            givetvis nödvändig som underlag för ekonomisk-politiska åtgärder
            och frågeställningar. Samtidigt kan vi också alla konstatera att
            det i de fall man försöker införa för många variabler blir det
            totala ohanterligt, oöverskådligt och av begränsad nytta. Risken
            med en sådan utveckling är att värdet av BNP-måttets ursprungliga
            roll som makroekonomiskt verktyg urholkas. Även när det gäller
            fördelningsstatistiken anser vi att det redan finns ett väl utvecklat
            statistiksystem.
          </note>
          <note>
            Med detta, fru talman, yrkar jag bifall till reservation 4, men
            jag står naturligtvis också bakom den gemensamma reservationen
            från moderaterna och kristdemokraterna.
          </note>
          <note type="speaker">
            Anf. 2 PER LANDGREN (kd):
          </note>
          <note>
            Fru talman! Ekonomisk politik handlar om att hushålla med de
            offentliga resurserna. Ett viktigt redskap för denna förvaltning
            är de myndigheter som finns under detta utgiftsområde. Det gäller
            allt från
          </note>
          <note>
            SCB och Konjunkturinstitutet till Riksrevisionsverket och Statskontoret.
            Ekonomisk politik handlar också i stor utsträckning om prioriteringar;
            prioriteringar mellan alla de utgiftsområden som vi har att hantera.
          </note>
          <note>
            Genom en klok avvägning mellan utgiftsområdena vill vi kristdemokrater
            ytterligare öka resurserna för kommuner och landsting och därmed
            förstärka sjukvård, äldreomsorg och skola. Detta föranledde oss
            kristdemokrater att föreslå riksdagen en minskning av ramen här
            med 6 %, med 100 miljoner kronor. Men denna besparing måste ses
            mot bakgrund av de budgetförutsättningar som en steril näringspolitik
            skapat under de senaste årens styre.
          </note>
          <note>
            Vi är fullt medvetna om att myndigheterna inom även detta utgiftsområde
            bidragit till de gångna årens besparingar. Samtidigt kan det finnas
            fog för en viss oro för överlappningar och dubbelarbete mellan
            myndigheter, gamla som nya.
          </note>
          <note>
            Nu skriver utskottsmajoriteten att man inte kan tillstyrka "sådana
            opreciserade, svepande besparingar". Men jag vill kalla detta
            innehållslös retorik av den enklare skolan. Den faller vid en
            granskning.
          </note>
          <note>
            Besparingar torde grovt sett vara, för att använda vanligt språkbruk,
            av osthyvels- eller tårtspadekaraktär. Vi föreslår i detta fall
            det förra, osthyveln, för att myndigheterna själva skall peka
            ut vad som skall sparas i den egna verksamheten, med osthyvel
            eller tårtspade. Konstigare är det inte även om det är smärtsamt
            och inte alls alltid önskvärt.
          </note>
          <note>
            Det som majoriteten nu lite nedlåtande i texten betecknar som
            oprecist och svepande är ett nödvändigt ont som skiftande majoriteter
            i riksdagen och majoriteternas kolleger i t.ex. kommuner och landsting
            ofta tvingas använda sig av.
          </note>
          <note>
            Ett exempel är det kraftiga sparbetinget i konsolideringsprogrammet
            för några år sedan och hos de flesta myndigheter inom det här
            området. De sparade miljonerna vill vi använda för vård, omsorg
            och skola. Vi föreslår 1 miljard mer än den sittande majoriteten.
          </note>
          <note>
            Angående BNP-måttet, som behandlas i mom. 4
          </note>
          <note>
            och i våra motioner, noterar vi utskottets skrivningar med intresse.
            Det gäller också den internationella trenden att vid sidan av
            BNP utveckla kompletterande räkenskaper inom särskilda områden,
            s.k. satelliträkenskaper. Vi anser att regeringen bör få i uppdrag
            att utarbeta satelliträkenskap för en miljöjusterad nettonationalprodukt,
            NMP, där hänsyn tas till förändringar i human- eller miljökapital
            vid tillväxt eller motsatsen.
          </note>
          <note>
            Regeringen bör även ta initiativ till ett internationellt projekt
            om värdering av hemmens hushållsarbete i en kompletterande räkenskap
            till BNP. Mycket som sköts formellt i Sverige och räknas in i
            BNP görs informellt i sydligare länder vilket relativt sett ökar
            vår avgift till EU på ett icke önskvärt sätt. BNP som ett viktigt
            jämförandetal länder emellan skall naturligtvis behållas.
          </note>
          <note>
            Vi har tidigare i höst och andra år i parti- och kommittémotioner
            lagt fram våra förslag till inriktning av den ekonomiska politiken
            och av budgetpolitiken. Riksdagen har även detta år, märkligt
            nog, valt en annan inriktning, och därmed är vi fortsatt bundna
            av en passivitet eller ibland rent av kontraproduktiva effekter
            av en näringspolitik som vi inte gillar och som permanentar sämre
            förutsättningar för Sverige än vad Sverige förtjänar. Vi deltar
            därför inte, fru talman, i detaljbesluten.
          </note>
          <note type="speaker">
            Anf. 3 AGNE HANSSON (c):
          </note>
          <note>
            Fru talman! Centerpartiet har tre reservationer fogade till betänkandet
            som berör utgiftsområde 2,
          </note>
          <note>
            Samhällsekonomi och finansförvaltning. Vi står bakom samtliga
            tre reservationer, men jag nöjer mig med att här yrka bifall till
            reservation nr 1. Den reservationen berör olika anslag inom utgiftsområde
            2 för budgetåret 1999.
          </note>
          <note>
            Där berörs bl.a. folk- och bostadsräkningen. Vi har ingen annan
            uppfattning än den som framgår av betänkandet. Det är viktigt
            att en ny folk- och bostadsräkning genomförs. Den behövs därför
            att man i den kan få uppgifter om grundläggande hushållsstatistik
            som är viktig för bl.a. kommunernas planering och resursförsörjning.
          </note>
          <note>
            Det är också viktigt hur folk- och bostadsräkningen görs för
            att få ut så mycket fakta som möjligt ur den. I motion So314 från
            Centerpartiet har vi betonat statistikens vikt för folkhälsoarbetet.
            Det är uppenbart att det finns olika skillnader i befolkningen
            när det gäller hälsotillståndet.
          </note>
          <note>
            Folkhälsorapporten från 1997 från Socialstyrelsen visar att det
            finns regionala skillnader. Man har pekat på att det märks en
            ogynnsam hälsoutveckling för t.ex. män i norra glesbygden och
            för flera invandrargupper. Segregationen i samhället syns tydligt
            både när det gäller medellivslängd och ohälsotalen.
          </note>
          <note>
            En ökande andel kvinnliga arbetare besväras av sjukdomar i rörelseorganen.
            De sociala skillnaderna i hälsan tenderar att öka bland kvinnorna.
            Det är naturligtvis en mycket oroande utveckling att dessa tendenser
            finns. Därför tycker vi att det är viktigt att man i detta arbete
            får en statistik där man kan redovisa resultatet också fördelat
            på könen.
          </note>
          <note>
            Vi har inte fått framgång fullt ut i det arbetet. Därför tar
            vi upp det i reservation 1, som jag härmed yrkar bifall till.
          </note>
          <note>
            Riksdagen har tidigare beslutat att inrätta en myndighet för
            kvalitetsutveckling och kompetensförsörjning. Det har tidigare
            berörts i debatten. Det är naturligtvis ingenting nytt. Det är
            ett känt knep för att visa att man är eller vill vara progressiv
            inom ett visst område att inrätta ett nytt verk eller en ny myndighet.
          </note>
          <note>
            Det borde vara självklart att alla myndigheter skall vara effektiva.
            Vi tror inte att de blir effektivare av att nya myndigheter inrättas.
          </note>
          <note>
            Däremot tror vi att det blir effektivare och effektiviseringsarbetet
            bedrivs i varje myndighet på plats och för sig. Det ger större
            effekt samtidigt som man kan undvika onödig byråkrati och staten
            kan spara pengar. I det här fallet rör det sig om 50 miljoner
            som kan komma till bättre användning på ett annat området. En
            ytterligare effektiv väg är att decentralisera uppgifter från
            den regionala till den lokala nivån för att öka effektiviteten.
            Det tror jag är betydligt bättre än att inrätta nya myndigheter.
          </note>
          <note>
            I reservation 3 berörs beräkningarna av bruttonationalprodukten.
            Om t.ex. det tåg som jag färdades hit med i går kväll hade spårat
            ur och orsakat omfattande såväl materiella som personella skador
            som krävt bl.a. stora sjukvårdsinsatser hade det på ett märkligt
            sätt i någon mån ökat bruttonationalprodukten i statistiken med
            kanske någon promille. Men ur ett hälsoperspektiv och ett välfärdsperspektiv
            är det inte särskilt positivt.
          </note>
          <note>
            Folkhälsoarbetet är viktigt. Det bör genomsyra allt samhällsarbete
            och de politiska besluten som grundas på principen om en hållbar
            hälsoutveckling och att människor ges möjlighet att leva ett hälsosamt
            liv.
          </note>
          <note>
            Ekonomisk tillväxt innebär inte med automatik förbättrad social
            utveckling om stora grupper av befolkningen inte får del av de
            växande resurserna.
          </note>
          <note>
            Därför är det viktigt att man i nationalräkenskaperna inkluderar
            såväl positiva som negativa effekter på folkhälsan. Jag hälsar
            med tillfredsställelse den framgång som här finns i skrivningarna
            men som vi tycker kunde ha gått ett steg till i rätt riktning.
            Detta framgår av reservation 3, som vi har fogat till betänkandet.
            Men mitt yrkande, fru talman, omfattar i första hand reservation
            1.
          </note>
          <note>
            Anf. 4 CAMILLA DAHLIN-
          </note>
          <note type="speaker">
            ANDERSSON (fp):
          </note>
          <note>
            Fru talman! Riksdagen har i början av december fastställt de
            ekonomiska ramarna för de olika utgiftsområdena i statsbudgeten.
            De riktlinjer som riksdagen beslutat om vad gäller den ekonomiska
            politiken skiljer sig från Folkpartiet liberalernas riktlinjer.
          </note>
          <note>
            Vi vill minska utgiftsområdet Samhällsekonomi och finansförvaltning
            med 80 miljoner kronor. En besparing på 70 miljoner kronor skulle
            kunna uppnås genom att avstå från förberedelsen för en ny folk-
            och bostadsräkning. 10 miljoner skulle kunna sparas om den nya
            myndigheten för kompetensutveckling inte inrättas. Dessa 80 miljoner
            kronor skulle alternativt kunna användas till att hjälpa människor
            hellre än att registrera dem.
          </note>
          <note>
            Det utgiftsområde som vi nu har att ta ställning till är inriktat
            på att planera, underlätta och kontrollera att de statliga åtagandena
            sköts på ett så effektivt sätt som möjligt. Målen är i stort sett
            desamma som antogs i samband med budgetpropositionen för 1998.
          </note>
          <note>
            Det är bra att regeringen i propositionen utvecklat målen för
            att tydliggöra syftena med de olika verksamhetsområdena.
          </note>
          <note>
            Jag skulle ändå vilja säga ett par ord om utvecklingen av BNP-måttet
            och fördelningsstatistiken.
          </note>
          <note>
            Det finns ett antal felaktiga uppfattningar om
          </note>
          <note>
            BNP-måttets karaktär. Det är knappast möjligt att skapa ett samlat
            och enhetligt BNP-mått som inkluderar och värderar alla ekonomiska
            aktiviteter och korrigerar för alla effekter som tillväxten skapar.
          </note>
          <note>
            Därför har den internationella trenden under de senaste åren
            varit att kompletterande räkenskaper inom speciella områden utvecklats.
            Det föreligger inga hinder att kompletterande uppgifter tas fram
            för folkhälsoområdet eller för värdering av produktion som sker
            i former som i dag inte täcks av nationalräkenskaperna.
          </note>
          <note>
            För svensk del borde det finnas ett kompletterande mått som fångar
            upp förutsättningar för tillväxt och välfärd. Det borde finnas
            en statistik som på ett korrekt och relevant sätt mäter förutsättningarna
            för företagande, sysselsättning och tillväxt så att man kan se
            utvecklingen över tiden och i en internationell jämförelse. I
            första hand skall förutsättningarna för hur tillväxt och välfärd
            skapas kartläggas. Först då tillväxten skapas finns det någonting
            att fördela.
          </note>
          <note>
            Slutligen vill jag betona vikten av att statistik som belyser
            jämställdhet skall ges hög prioritet.
          </note>
          <note>
            Fru talman! Folkpartiets huvudinriktning och huvudkritik framgår
            av vårt särskilda yttrande. Jag står självfallet bakom våra reservationer,
            men för att vinna tid yrkar jag inte bifall till dem.
          </note>
          <note type="speaker">
            Anf. 5 LISBET CALNER (s):
          </note>
          <note>
            Fru talman! Utgiftsområde 2 Samhällsekonomi och finansförvaltning
            innehåller en flora av verksamheter. Statistik, tillsyn av de
            finansiella marknaderna, offentlig upphandling och revision är
            några exempel på de 23 verksamhetsområdena.
          </note>
          <note>
            Sammanfattningsvis tycker jag att man kan säga att verksamheten
            är inriktad på att planera, underlätta och kontrollera att statliga
            åtaganden sköts på så riktigt och effektivt sätt som möjligt.
            Jag håller med
          </note>
          <note>
            Per Landgren när han säger att vi skall hushålla med de offentliga
            resurserna.
          </note>
          <note>
            I samband med att utskottet behandlade detta utgiftsområde förra
            året hade finansutskottet en del synpunkter på hur målformuleringar
            hade utformats och redovisats. Vi tyckte att det var viktigt att
            mål är konkreta och möjliga att följa upp för att de skall kunna
            fungera som de styrinstrument som de bör vara.
          </note>
          <note>
            I år konstaterar utskottet att det genomgående har skett förbättringar
            av redovisningen och att förutsättningarna för resultatstyrningens
            möjligheter att förbättra verksamheten också kvalitetsmässigt
            har förbättrats. Utskottet förutsätter att utvecklingsarbetet
            fortskrider med oförminskad kraft och entusiasm.
          </note>
          <note>
            Fem av de åtta reservationerna uppehåller sig vid en revidering,
            förändring eller utveckling - vilket ord man nu vill använda -
            av BNP-måttet. Jag tror att vi alla är överens om att BNP-redovisningen,
            med de variabler som den innehåller i dag, inte till alla delar
            ger det som vi skulle vilja ha - det finns en del som inte tycker
            att vi skall ha med det - för att i statistik och siffertermer
            kunna tala om ett lands hela situation vad gäller verkligheten
            för den enskilda människan i form av välfärd, miljöeffekter och
            fördelning av tillgångar. Jag tycker att utskottets majoritet
            har skrivit mycket utförligt om det här begreppet. Jag tänkte
            passa på att berätta lite om det.
          </note>
          <note>
            Vi konstaterar att BNP-begreppet är ett mycket användbart redskap
            när det gäller att analysera och belysa ekonomisk tillväxt och
            konjunkturen i olika länder. Existensen av ett räkenskapssystem
            som gör att förhållandena i olika länder går att jämföra är värdefullt.
            Det ger även värdefulla möjligheter till underlag för ekonomisk-politiska
            åtgärder och frågeställningar.
          </note>
          <note>
            Utskottet är också mycket väl medvetet om att
          </note>
          <note>
            BNP-måttet har uppenbara brister om man skall använda det som
            ett mått på välfärden i samhället. Hur trafikolyckor redovisas
            i BNP brukar tas som exempel på detta, och det gjorde ju också
            Agne Hansson.
          </note>
          <note>
            Man kan även tycka att skador på naturen borde ge ett minustecken.
          </note>
          <note>
            Men utskottet tror inte att det är möjligt att skapa ett samlat
            och enhetligt BNP-mått som inrymmer och värderar all ekonomisk
            aktivitet och korrigerar för alla effekter som tillväxten skapar.
            Då finns risk att
          </note>
          <note>
            BNP-måttets ursprungliga värde som ett makroekonomiskt analysverktyg
            försämras drastiskt.
          </note>
          <note>
            Däremot tycker vi att det är viktigt - ja, alldeles nödvändigt,
            skulle jag vilja säga, om vi menar något med att utveckla det
            ekologiskt hållbara samhället -
          </note>
          <note>
            att vi arbetar vidare med miljöräkenskaper. Det är nu ett gemensamt
            projekt mellan Naturvårdsverket,
          </note>
          <note>
            Konjunkturinstitutet och Statistiska centralbyrån.
          </note>
          <note>
            Naturvårdsverket skall utveckla indikatorer och index som ger
            en bild av det svenska ekosystemet och dess förändringar. Konjunkturinstitutet
            skall utveckla modeller som kan användas för analyser av sambanden
            mellan ekonomi och miljö. Vad betyder t.ex.
          </note>
          <note>
            utsläpp i olika former i reda kronor och ören? SCB
          </note>
          <note>
            skall uppskatta kostnaderna för miljöskydd.
          </note>
          <note>
            I flera år har nu utskottet diskuterat miljöräkenskaper och på
            senare tid gröna nyckeltal. Det händer en hel del på området,
            men ännu så länge mest i form av forskning och metodutveckling.
            Men i denna månad, december 1998, skall i alla fall SCB publicera
            den första heltäckande rapporten där miljödata för olika branscher
            kopplas samman med ekonomiska data i respektive bransch.
          </note>
          <note>
            Det borde kunna bli en "kioskvältare" med tanke på alla diskussioner
            kring dessa begrepp som har förts inte minst i denna kammare på
            senare år. Fortsättningen på detta arbete borde kunna bli det
            som Centern efterlyser, t.ex. den ekonomiska tillväxtens effekter
            på folkhälsan.
          </note>
          <note>
            När det gäller kd:s krav att även inrymma hemarbetet i BNP sägs
            i motionen att ekonomiska beräkningsgrunder och teorier inte alltid
            tar hänsyn till oavlönat arbete, trots att det utgör en stor samhällsinsats.
            Frågan är hur vi skall finna de instrument som behövs för att
            föra in detta i BNP på ett relevant sätt.
          </note>
          <note>
            Motionen ger inte heller några svar på den frågan.
          </note>
          <note>
            SCB har genomfört en s.k. tidsanvändningsstudie i hushållen för
            att få en uppfattning om hemarbetets omfattning. Regeringen ger
            nu i budgetpropositionen
          </note>
          <note>
            SCB i uppdrag att göra ännu en nationell studie över detta.
          </note>
          <note>
            Min slutsats blir att BNP-begreppet skall kompletteras med s.k.
            satelliträkenskaper som kan ge oss svar på de frågor som jag just
            har talat om.
          </note>
          <note>
            Jämställdhet skall genomsyra alla våra förslag i riksdagen. Finansutskottet
            utgör inget undantag därvidlag. Utskottet ger med anledningen
            av krav i motioner från Socialdemokraterna, Vänstern och Miljöpartiet
            regeringen till känna att det behövs en allsidig statistik över
            förmögenheter och förmögenhetsutveckling. Debatten om fördelningen
            av ekonomiska resurser blir ofullständig om denna statistik inte
            finns anför motionärerna.
          </note>
          <note>
            Vidare ger vi regeringen till känna att det behövs en ny låg-
            och höginkomstutredning som skall uppmärksamma höga inkomster
            och förmögenheter, att utredningen skall redovisa skillnader mellan
            män och kvinnor i detta hänseende samt att den könsuppdelade statistik
            som SCB producerar konsekvent skall användas när förslag till
            förändringar i lagstiftningen framförs.
          </note>
          <note>
            Fru talman! Med det anförda yrkar jag bifall till hemställan
            i finansutskottets betänkande nr 2 och avslag på samtliga reservationer.
          </note>
          <note type="speaker">
            Anf. 6 PER LANDGREN (kd) replik:
          </note>
          <note>
            Fru talman! Det finns anledning att hålla med
          </note>
          <note>
            Lisbet Calner om att det var en bra skrivning i utskottsbetänkandet,
            men det gäller också att med den i ryggen gå från ord till handling.
          </note>
          <note>
            Ann-Marie Pålsson har ju bl.a. visat på vetenskapliga modeller
            för hur man kan beräkna hemarbetet och på så sätt föra in det
            i satelliträkenskaper.
          </note>
          <note>
            För att styrka detta vill jag yrka bifall till reservation 2.
            Jag står självfallet bakom samtliga reservationer från oss men
            nöjer mig med bifall.
          </note>
          <note type="speaker">
            Anf. 7 AGNE HANSSON (c) replik:
          </note>
          <note>
            Fru talman! Det råder väl en samstämmig uppfattning när det gäller
            BNP-måttet. Det är inte tillräckligt effektivt i dag, precis som
            här har sagts från flera talare. Det är inte möjligt att redovisa
            allt.
          </note>
          <note>
            Nu fick vi en redovisning från Lisbet Calner av hur man avser
            att gå vidare med miljöarbetet och ekosystemet och med det arbete
            som Naturvårdsverket bedriver. Det är naturligtvis viktigt att
            det också kommer till uttryck i de beslut som vi skall fatta i
            den här kammaren så fort som möjligt.
          </note>
          <note>
            Däremot uppfattade jag inte särskilt mycket positiva tongångar
            när det gäller frågan om hur vi skall kunna gå vidare med hälsoarbetet
            i BNP-måttet men även när det gäller folk- och bostadsräkningarna.
          </note>
          <note>
            I fråga om folk- och bostadsräkningarna skall ju regeringen komma
            tillbaka med en närmare redovisning. Är det Lisbet Calners och
            majoritetens uppfattning att vi då kan få en könsuppdelad statistik
            på det här området och en ökad tyngd också när det gäller hälsoeffekterna
            i BNP-måttet?
          </note>
          <note type="speaker">
            Anf. 8 LISBET CALNER (s) replik:
          </note>
          <note>
            Fru talman! I betänkandet har vi svarat på Agne
          </note>
          <note>
            Hanssons fråga om folkhälsan. Utskottet konstaterar att det i
            princip inte är något som hindrar att kompletterande uppgifter
            eller satelliträkenskaper, som är det nya ordet för dagen, även
            tas fram för t.ex. den ekonomiska tillväxtens effekter på folkhälsan
            eller för värdering av den produktion som sker utanför marknaden.
          </note>
          <note>
            Vad gäller folkbokföringen och frågorna om den hänvisar jag till
            vad vi redan här skrivit i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            5 § Allmänna bidrag till kommuner
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU3
          </note>
          <note>
            Utgiftsområde 25 Allmänna bidrag till kommuner
          </note>
          <note>
            (prop. 1998/99:1 delvis)
          </note>
          <note type="speaker">
            Anf. 9 GUNNAR AXÉN (m):
          </note>
          <note>
            Fru talman! Moderata samlingspartiet har i partioch kommittémotioner
            förordat en annan politik än den som nu förs av regeringen och
            dess rödgröna stödpartier. Vår politik syftar till att skapa förutsättningar
            för ett ekonomiskt, social och kulturellt växande Sverige - ett
            Sverige där grunden för vårt välstånd är att människor har jobb,
            ett Sverige där människors trygghet inte är beroende av kortsiktiga
            politiska beslut och ett Sverige där framtidstron åter kan spira.
          </note>
          <note>
            Den kommunala sektorn har expanderat kraftigt sedan 1960-talet.
            Till traditionellt kommunala uppgifter har fogats nya. 1960 arbetade
            drygt 270 000
          </note>
          <note>
            människor i den kommunala sektorn. Antalet sysselsatta har fyrdubblats
            och drygt 1 miljon människor arbetar kommunalt i dag. Kommunsektorns
            utgifter motsvarar ungefär 25 % av Sveriges bruttonationalprodukt.
            Vårt välstånd har inte utvecklats i samma takt. Tvärtom har Sverige
            rasat från toppen till botten i de internationella välståndsligorna.
          </note>
          <note>
            År 1999 beräknas den samlade kommunsektorns inkomster uppgå till
            nästan 463 miljarder kronor. Av detta är 67 % skatteinkomster,
            20 % statsbidrag och
          </note>
          <note>
            13 % övriga inkomster. Grunden för den kommunala ekonomin är
            således skatteintäkterna, dvs. den andel av medborgarnas inkomster
            man tar i anspråk. Det bästa sättet att stärka kommunernas ekonomi
            och skapa utrymmer för god service och lägre skatter är därför
            att se till att skattebetalarna blir fler. Om sysselsättningen
            ökar så att arbetsinkomsterna ökar med
          </note>
          <note>
            1 % årligen i tre år förbättras skatteintäkterna med ca 10 miljarder
            kronor. Detta visar att kommunernas ekonomiska problem främst
            löses genom en politik som leder till att fler jobb växer fram.
          </note>
          <note>
            Aktuella undersökningar av kommunal verksamhet visar tydligt
            att det inte finns något direkt samband mellan verksamhetens kostnader
            och kvalitet.
          </note>
          <note>
            Tvärtom finns det många exempel på att ökade anslag leder till
            att skattebetalarna får sämre valuta för pengarna genom lägre
            produktivitet. Regeringens politik ter sig därför sorgligt kortsynt
            när man ger sken av att problemen kan lösas genom ytterligare
            statsbidrag i stället för genom tillväxt av skatteunderlaget,
            genom reformer och genom en prioritering av de viktigaste verksamheterna.
          </note>
          <note>
            Genom att staten ständigt ändrar kommunernas förutsättningar
            försvåras en långsiktig kommunal politik. Regeringens politik
            hindrar den nödvändiga moderniseringen av gamla strukturer i kommunsektorn.
          </note>
          <note>
            Ledande företrädare för flera fackliga organisationer inom sjukvårdssektorn
            skrev i Dagens Nyheter i november 1997 att de från olika utgångspunkter
          </note>
          <note>
            "dragit slutsatsen att en helt annan och friare organisation
            än den nuvarande har mycket stora välfärdsvinster att erbjuda
            en bättre fungerade vård till samma eller lägre kostnad". Men
            socialdemokraterna saknar viljan och förmågan att göra nödvändiga
            organisationsförändringar. Priset för denna brist på ledarskap
            betalas av de människor som får hålla till godo med sämre service
            i vård och omsorg, sjukvårdsköer och med en skola som inte ger
            tillräckliga kunskaper.
          </note>
          <note>
            Det är socialdemokraterna och dess stödpartier som skall ställas
            till svars för Sveriges sönderfallande välfärd.
          </note>
          <note>
            Fru talman! Moderata samlingspartiet har tidigare föreslagit
            en översyn av de uppgifter kommunerna bör ha ansvar för i syfte
            att åstadkomma en renodling till de egentliga kärnuppgifterna.
            En sådan översyn bör göras bl.a. för att minska kommunernas obligatoriska
            åtaganden. Vidare bör också tydligare fastställas vilka uppgifter
            en kommun får ha. Det finns anledning att se över kommunallagens
            bestämmelser i detta avseende. En mer distinkt rollfördelning
            ger också förutsättningar för den privata tjänstesektorn att växa
            och skapa nya jobb och säkerställer en bättre valfrihet för medborgarna.
          </note>
          <note>
            Det kommunala självstyret får inte gå före medborgarnas frihet
            att välja och deras möjligheter att forma sina egna liv. Subsidiaritetsprincipen,
            dvs. att beslut skall fattas på lägsta effektiva nivå, måste gälla.
            Viktiga frågor, som t.ex. val av barnomsorgsform, skall avgöras
            av familjen vid köksbordet och inte genom ett förvaltningsbeslut
            i en kommun. Den översyn som vi menar måste genomföras skall också
            sätta tydliga gränser för vad en kommun skall få ägna sig åt med
            skattebetalarnas pengar.
          </note>
          <note>
            Just nu är det viktigaste att kommunerna fortsätter ett förändringsarbete
            som innebär att medborgarna kan få mer för varje skattekrona genom
            avregleringar och konkurrensutsättning i förening med tydlig prioritering
            av kärnuppgifterna. Det krävs långsiktiga reformer för att åtgärda
            systemfel i den offentliga sektorn.
          </note>
          <note>
            Det lokala skatteunderlaget är kommunernas viktigaste inkomstkälla.
            Således måste det föras en politik som leder till att fler företag
            startas, att de små vågar anställa fler och att de stora inte
            flyttar utomlands. Endast så kan fler människor få nya riktiga
            jobb och kommunernas ekonomi stärkas.
          </note>
          <note>
            Om kommunerna dessutom kunde bedriva sin verksamhet friare och
            mer anpassat till lokala förutsättningar samtidigt som de handlade
            upp produktionen i konkurrens skulle medborgarna få ut mer för
            varje skattekrona - och utrymme för fler skattesänkningar skapas.
          </note>
          <note>
            Fru talman! Grunden för relationen mellan stat och kommun måste
            vara att det som uppburits i kommunalskatt alltid går till den
            kommun där skatten erlagts. Kopplingen mellan kommunalskatten
            och det kommunala beslutsfattandet måste vara tydlig för att vi
            skall kunna stärka förtroendet för demokratin.
          </note>
          <note>
            Regeringens brott mot detta samband är ett grundskott mot den
            kommunala självstyrelsens grundläggande princip.
          </note>
          <note>
            I en ESO-rapport har Stefan Fölster beskrivit en rad av oss tidigare
            påvisade effekter, bl.a. att låg sysselsättningsgrad och hög arbetslöshet
            ger en kommun större intäkter än om nya jobb skapas. Det är först
            när en utflyttning från en kommun äger rum som negativa effekter
            på ekonomin uppstår. Situationen leder till att kommunen inte
            har några incitament att medverka till ekonomisk tillväxt. Däremot
            har den tydliga incitament att förhindra utflyttning till andra
            kommuner med jobb. Sjunker arbetslösheten relativt sett minskar
            bidraget till kommunen. Blir fler arbetslösa ökar bidraget.
          </note>
          <note>
            Till detta kommer att kommuner med en befolkning om sammanlagt
            ca 1,2 miljoner människor påverkas av rena pomperipossaeffekter
            när den egna skattekraften ökar. Om en invånare får arbetsinkomst
            kan kommunens samlade intäkter minska. Vi har under ett antal
            år påvisat dessa orimliga effekter.
          </note>
          <note>
            Utjämningssystemet strider mot grundlagen och påverkar kraftigt
            snedvridande samhällsekonomins funktionssätt. Långsiktigt finns
            det bara förlorare med dagens system.
          </note>
          <note>
            Fru talman! Basen för kommunal ekonomi är skatteintäkterna. När
            det går bättre för svensk ekonomi och när fler får nya riktiga
            jobb ökar kommunens skatteintäkter utan att skattesatsen behöver
            höjas. Om den ekonomiska tillväxten är god skapas successivt ett
            utrymme för skattesänkningar.
          </note>
          <note>
            Den ekonomiska politik som Moderata samlingspartiet förordar
            skapar förutsättningar för ett snabbare växande skatteunderlag.
            Genom en avreglering av arbetsmarknaden, en bättre fungerande
            och mer flexibel lönebildning och lägre skatt på investeringar
            och arbete skapas betydligt fler arbetstillfällen i företagen
            runt om i Sverige. Det leder bl.a. till att kommunernas kostnader
            för socialbidrag och arbetsmarknadsåtgärder kan sjunka.
          </note>
          <note>
            Det finns ett mycket tydligt samband mellan skattenivå och sociala
            kostnader. Detta kan bl.a.
          </note>
          <note>
            åskådliggöras av att om kommunalskatten höjs, förloras omedelbart
            ca 30 % av höjningen i ökade kostnader, främst i form av socialbidrag.
            På motsvarande sätt minskar en kommuns kostnader när skatten sänks.
          </note>
          <note>
            Det är viktigt att det sociala skyddssystem som bl.a. socialbidragen
            utgör får utformas utifrån lokala förutsättningar. Det är inte
            rimligt att riksnormer som prövas av domstolar skall förhindra
            att kommunerna får bedöma sådana ärenden utifrån lokal kännedom
            och erfarenhet. I dag förhindras många kommuner att på ett lokalt
            anpassat sätt utveckla sin verksamhet på det sociala området.
            Den statliga regleringspolitiken förefaller grunda sig på den
            felaktiga inställningen att kommuner inte skulle leva upp till
            sitt sociala ansvar utan statliga rikslikare. Socialdemokraterna
            saknar uppenbarligen tilltro till sina egna kommunalpolitiker.
          </note>
          <note>
            Genom en kombination av att den kommunala verksamheten renodlas
            och effektiviseras, av att tidigare tillskott till statsbidraget
            utnyttjas och av att ekonomin utvecklas starkare skapas utrymme
            för att sänka den kommunala utdebiteringen samtidigt som kvaliteten
            på kommunal service säkras.
          </note>
          <note>
            För att möjliggöra sänkt kommunalskatt i hela landet föreslår
            vi att staten övertar kostnader som åvilar kommunerna. Vi föreslår
            i annat sammanhang att en nationell skolpeng införs. Innebörden
            av förslaget är att staten övertar finansieringsansvaret för grundskolan
            år 2000, då motsvarande 10 miljarder kronor tillförs kommunsektorn.
            År 2001 tillförs 20
          </note>
          <note>
            miljarder kronor. Kommunerna svarar för mellanskillnaden intill
            det att staten genom fortsatta besparingar kan finansiera grundskolan
            helt. Kommunerna avlastas därmed kostnader för grundskolan som
            år
          </note>
          <note>
            2000 motsvarar en sänkning av den kommunala utdebiteringen med
            1 krona och år 2001 ytterligare 1
          </note>
          <note>
            krona.
          </note>
          <note>
            Moderata samlingspartiet står bakom finansieringsprincipen. Det
            innebär att kommunernas ekonomiska ställning inte skall förändras
            genom statliga beslut. Ett antal förändringar i nuvarande avvägning
            av uppgifter mellan stat och kommun föreslås i denna motion liksom
            skattesänkningar som påverkar det kommunala skatteunderlaget.
            I alla dessa avseenden kompenseras kommunerna fullt ut för minskat
            skatteunderlag eller ökade kostnader. Full kompensation lämnas
            således för förslagen om grundavdrag för barn vid den kommunala
            beskattningen, för den särskilda skattesänkningen för arbetsinkomster
            vid den kommunala beskattningen och för andra skatteförslag.
          </note>
          <note>
            Fru talman! Eftersom riksdagen den 2 december fattat beslut om
            andra ekonomiska ramar och riktlinjer än de som vi moderater föreslagit,
            avstår vi från att delta i de påföljande detaljbesluten. Däremot
            yrkar jag bifall till reservation 2 och hänvisar i övrigt till
            vårt särskilda yttrande i betänkandet.
          </note>
          <note type="speaker">
            Anf. 10 PER LANDGREN (kd):
          </note>
          <note>
            Fru talman! Jag vet inte hur många av riksdagens ledamöter som
            kommer att läsa Jerzy Einhorns senaste biografi, Det är människor
            det handlar om. Han ger där skildringar från den konkreta verklighet
            som besluten här i riksdagen handlar om. I epilogen beskriver
            han en tragisk trend inom svensk sjukvård:
          </note>
          <note>
            drastiska minskningar av antalet sjukvårdsplatser och ett kraftigt
            ökat behov. Han skriver att en
          </note>
          <note>
            "omotiverad utarmning har drabbat sjukvården i hela landet".
          </note>
          <note>
            På tio år har 80 000 vårdplatser blivit 37 000, trots att antalet
            patienter i behov av sjukvårdsplatser ökat.
          </note>
          <note>
            Einhorn skriver: "Dem vi inte kan bota och de gamla skickar vi
            hem eller överlämnar till kommunal omvårdnad som saknar förutsättningar
            för att ta hand om så svårt sjuka och vårdkrävande människor.
            Det är detta som skapar kaoset inom kommunernas sjukoch äldrevård."
          </note>
          <note>
            Till detta kommer att alltfler slutar inom sjukvården och att
            allt färre unga vill viga sina liv åt de sjuka inom sjukvården.
            Sverige var ett av de länder som satsade mest på sjukvård. Nu
            ligger vi i botten bland
          </note>
          <note>
            OECD-länderna. Vi har världens högsta skatter men satsar minst,
            trots världens högsta andel av gamla och av yrkesarbetande kvinnor.
          </note>
          <note>
            Nu på morgonen kl. 9.30 presenterade Landstingsförbundet en rapport
            som ytterligare pekar på landstingens svåra ekonomiska situation.
            Då kan man ju passa på att vara personlig. Socialdemokrater här
            i kammaren är ofta stolta över budgetsaneringen. Jag vill fråga
            Sonia Karlsson hur stolt hon är över situationen för sjukvården
            och äldreomsorgen. Man kan naturligtvis också lägga till skolan,
            som lider av liknande problem.
          </note>
          <note>
            Det är kommuner och landsting som står för vården, skolan och
            omsorgerna. Det är också kommuner och landsting som fungerat som
            ett tacksamt dragspel i den tidigare budgetsaneringen. Mycket
            kan sägas om relationerna mellan stat och kommun, och statens
            överordnade funktion är självklar. Men ibland kan det vara hälsosamt
            att byta perspektiv.
          </note>
          <note>
            I betänkandet läser vi att de allmänna bidragen till kommuner
            uppgår till 103 565 miljoner kronor. Just beteckningen "bidrag"
            kan för en stund tarva en perspektivändring. Kommunernas perspektiv
            skulle ju snarare kunna vara att det är där skatteuttaget för
            fysiska personer och snart alla beskattade transaktioner och verksamheter
            äger rum - skatter som går till staten. Jag tar följande siffror
            ur minnet.
          </note>
          <note>
            Kommunalskatten gav i Göteborg för år 1996
          </note>
          <note>
            ca 17 miljarder. Jag vill minnas att statsbidrag och avgifter
            stod för 4-5 miljarder. Det samlade skatteuttaget översteg 50
            miljarder. Det är relationerna som är det viktiga, inte de exakta
            siffrorna. Så här kan ett kommunperspektiv te sig. Man kan säga
            att bidraget till statskassan är mycket stort.
          </note>
          <note>
            Statsbidragen till kommunsektorn motsvarar knappt 20 % av de
            totala inkomsterna. Den viktigaste enskilda faktor som påverkar
            kommunernas ekonomi är, som vi tidigare har hört, sysselsättningsgraden.
          </note>
          <note>
            Fler i arbete betyder fler skattebetalare och därmed ökade skatteinkomster
            för kommunerna, bortsett från den demoraliserande pomperipossaeffekten.
          </note>
          <note>
            Fler i arbete betyder också färre arbetslösa och färre personer
            i de arbetsmarknadspolitiska åtgärder som kommunerna i dag till
            stor del administrerar och finansierar. Fler i arbete minskar
            också kommunernas utgifter för socialbidrag, eftersom kommunerna
            fått använda socialbidrag för att städa upp efter en dålig närings-
            och arbetsmarknadspolitik. Denna övervältring av kostnader på
            kommunerna har under de senaste åren förstärkts av regeringens
            och riksdagsmajoritetens sänkningar av sjukpenningersättning,
            akasseersättning, ersättning för deltidsarbetslösa etc.
          </note>
          <note>
            De avdragsgilla egenavgifterna urholkar ytterligare kommunernas
            ekonomi men också regeringens publikt gångbara satsning på kommunerna.
          </note>
          <note>
            Vad gäller pomperipossaeffekten kan framhållas att enligt uppgift
            den nya kommunala kostnadsutredningen kommer att presenteras för
            ministern på onsdag. Jag kan här passa på att deklarera att detta
            tvångsvisa givande och tagande mellan kommuner och landsting tycks
            något motbjudande. Det kan egentligen inte vara kommuners och
            landstings roll att utjämna förutsättningarna mellan varandra.
            Det måste vara statens uppgift.
          </note>
          <note>
            Kristdemokraternas politik tar sikte på att skapa långsiktiga
            tillväxtförutsättningar genom ett bättre företagarklimat och lägre
            skatter för låg- och medelinkomsttagare. Om sysselsättningen skall
            ta fart måste det löna sig att arbeta. Skattepolitiken inriktas
            också på att skapa förutsättningar för att behålla företag och
            kompetens i landet och på att förbättra möjligheterna till nya
            företagsetableringar.
          </note>
          <note>
            Sambandet mellan Sveriges företagar- och sysselsättningsklimat
            och kommunsektorns framtida resursbehov kan inte nog understrykas.
            Den samlade vänstern måste rimligtvis inse att företagen och
          </note>
          <note>
            Svenska Arbetsgivareföreningen inte kan betraktas som en fiende
            eller motståndare längre. Den gamla känslan av klassmotståndare
            och klasskamp finns kvar - i alla fall i valtider dammas den av
            - liksom misstanken att företagen enbart suger ut arbetarklassen.
            Näringslivet och företagen tas liksom bara för givet. De finns
            där. Och sedan, när de plötsligt flyttar ut eller försvinner,
            vaknas det, och det skapas nya departement och annat.
          </note>
          <note>
            Men nu är det statsbärande partiet beroende av en lillgammal
            och vänsterkonservativ lillasyster som till storasysters förskräckelse
            blivit alldeles för stor.
          </note>
          <note>
            Kommunsektorn är inte en gång för alla färdig till sina strukturer.
            Det vill vi inte hävda. På många håll finns det potential att
            effektivisera och samordna verksamheter så att resurser frigörs
            och kan användas där de bäst behövs. Men det finns också anledning
            till försiktighet här. På vissa håll inom sjukvårdens område har
            landstinget under de senaste åren smittats av en fusionssjuka
            som slagit ut den hälsosamma inomlandstingskommunala konkurrens
            som trots allt fanns mellan olika sjukhus. Sjukhus har fusionerats
            ungefär som ABB på 80-talet eller Astra nu, men storskaligheten
            har ofta blivit tung och kostsam och icke penetrerbar på något
            sätt. När industrin sedan, ABB inte minst, har gått mot mindre,
            självständiga resultatenheter har sjukhusen under 90-talet som
            sagt skapat kolosser. Kolossen på Rhodos motsvaras nu av den tredelade
            kolossen SU i Göteborg, med den viktiga skillnaden att den inte
            på något sätt är ett underverk.
          </note>
          <note>
            Den står dock på lerfötter.
          </note>
          <note>
            Ytterligare faktorer som i stor utsträckning kan påverka de kommunala
            finanserna är kommunernas ofta - alltför ofta - artificiella affärsverksamhet,
            t.ex.
          </note>
          <note>
            bostadsbolagen. På detta område finns det också anledning att
            verka för en strukturförändring som gör att kommunerna minskar
            sina och därmed skattebetalarnas risker som följer av för stora
            åtaganden på bostadsområdet. Kommunala utförsäljningar av bostadsbolag
            bör inte motverkas från statligt håll utan snarare uppmuntras.
            Det utförsäljningsstopp som regeringen infört bör avskaffas.
          </note>
          <note>
            På kort sikt är det dock svårt att hävda att strukturomvandling
            eller bättre ledning av verksamheter skulle göra att människor
            med vård- och omsorgsbehov i dag får den hjälp de behöver och
            faktiskt har rätt till. Den kris som finns på alltför många håll
            inom sjukvården, skolan etc. rättas inte heller till, t.ex. för
            dem som är elever i dag, genom en strukturomvandling, utan det
            tar år att genomföra. Därför ser vi det som motiverat med ökade
            resurser från statligt håll för den närmaste perioden, så att
            människor som nu behöver och har rätt till en fungerande service
            också får det. Inte minst för landstingens del är det angeläget
            att de resursbrister som vi redan nu kan se inför år
          </note>
          <note>
            2000 täcks av ökade statsbidrag. På längre sikt är det emellertid
            endast en stark sysselsättningsutveckling som i kombination med
            fortsatta strukturreformer kan trygga verksamheten inom kommunerna.
          </note>
          <note>
            Mot ovanstående bakgrund anser kristdemokraterna att ett tillskott
            på 1 miljard kronor för 1999
          </note>
          <note>
            utöver det regeringen gör är motiverat. Vi kristdemokrater står
            naturligtvis bakom våra reservationer, men jag nöjer mig med att
            yrka bifall till reservation nr 1 -
          </note>
          <note>
            för tids vinnande, brukar man ju säga.
          </note>
          <note type="speaker">
            Anf. 11 AGNE HANSSON (c):
          </note>
          <note>
            Fru talman! Kommunernas verksamhet är viktig för medborgarna.
            I den ryms mycket av den nära service som är nödvändig för välfärden
            för medborgarna i landet. Det gäller inte minst kärnverksamheten
            som vård, skola och omsorg. Den måste garanteras alla på likvärdiga
            villkor. Därför är statens bidrag till kommunerna viktigt, dels
            som ett allmänt finansiellt stöd, dels för att utjämna de skillnader
            i förutsättningar mellan kommuner och landsting som finns.
          </note>
          <note>
            Saneringen av statens finanser som Centerpartiet har medverkat
            till har gjort det möjligt att höja bidragen kraftigt till kommunerna.
            Sammantaget har 22
          </note>
          <note>
            miljarder tillförts och kommer att tillföras sektorn under åren
            1996-2001. Därmed garanteras vård, skola och omsorg. Det är dit
            som pengarna skall gå.
          </note>
          <note>
            Det är en något märklig debatt som börjar utspela sig här. Det
            finns tydligen en klar skiljelinje mellan dem som vill ge kommunerna
            möjlighet att verka för medborgarna och dem som inte vill det
            genom att dra ned på resurserna. Det får naturligtvis konsekvenser
            från olika synpunkter. Det är viktigt, tror jag, att man försöker
            tala om vad detta får för konsekvenser.
          </note>
          <note>
            På en punkt delar jag åsikterna hos de talare som hittills har
            talat från denna talarstol. Det är viktigt att vi sätter fler
            människor i arbete för att öka skatteinkomsterna till kommunerna.
            Men jag ser det svårt att få ihop detta med att man, samtidigt
            som man vill öka resurserna och satsa på sysselsättningen, skall
            minska på resurserna till kommunerna som är en viktig bit för
            serviceverksamheten, näringslivet, sysselsättningen och för dem
            som skall arbeta i de sysselsättningsskapande instrumenten. Mer
            vård och omsorg, men mindre pengar till dem som hanterar vård,
            skola och omsorg. Bättre kommunal service, men mindre pengar till
            dem som står för den kommunala servicen.
          </note>
          <note>
            Ökade aktiviteter och sysselsättning och lägre skatter, men bort
            med utjämningssystemen, som just ger förutsättningen för att fler
            kommuner på ett likvärdigt sätt skall kunna ge den service som
            krävs för en livskraftig sysselsättningsverksamhet över hela landet.
          </note>
          <note>
            Den här politiken går inte ihop.
          </note>
          <note>
            Inte minst kommunalskatteutjämningen är ju viktig för att utjämna
            skillnaderna mellan kommunerna.
          </note>
          <note>
            Där kommer förmodligen ett utredningsförslag i morgon som en
            kontrollstation till följd av vad vi i Centerpartiet tidigare
            har krävt. Utvärderingen av skatteutjämningssystemet indikerar
            tydligt att viktningen av olika faktorer inom utjämningssystemet
            inte motsvarar de faktiska kostnaderna och missgynnar de kommuner
            som haft en negativ befolkningsutveckling och hög arbetslöshet
            och som har hög medelålder. Vi tycker att skatteutjämningssystemet
            måste ändras så att större vikt ges åt befolkningsstrukturen och
            kommuner som har befolkningsminskning. Förändrad sysselsättning
            och hög arbetslöshet slår med dagens system igenom direkt. Det
            bör därför byggas in bromsmekanismer så att effekten neutraliseras
            under en övergångstid. En övergångsperiod skulle leda till en
            smidigare intäkts- och kostnadsanpassning. Kriterierna för t.ex.
            kollektivtrafik och individ- och familjeomsorg bör förändras.
            Detta menar vi är viktiga beslut som borde ges en inriktning från
            den här kammaren.
          </note>
          <note>
            Det kommunala skatteutjämningssystemet behöver förändras för
            att det skall bli en bättre regional balans. Tar man bort det,
            är det uppenbara risker för att klyftorna i samhället kommer att
            öka på en rad områden och inte minst mellan rika och fattiga kommuner.
          </note>
          <note>
            För att inte utrymmet för vård, skola och omsorg skall minska
            som följd av den s.k. Törlingdomen i
          </note>
          <note>
            Arbetsdomstolen, vill regeringen i budgetpropositionen tillföra
            kommunerna 1,3 miljoner kronor. Det gör man genom att föreslå
            att 200-kronan, som alla betalar i inkomstskatt, skall gå direkt
            till kommunal inkomstskatt.
          </note>
          <note>
            Detta tycker vi är ett onödigt krångligt tillvägagångssätt. Detta
            gör man förmodligen för att kringgå ramarna. Det är ett sätt att
            tillgodose Vänsterpartiet i dess krav på ökade resurser till kommunerna
            i en form av efterhandskonstruktion. Genom denna kringgående rörelse
            snedvrider man också fördelningen av statsbidragen mellan kommunerna.
            Vi tycker att detta är en onödig omväg för en engångsåtgärd som
            ökar byråkratin. Vi föreslår i stället att man skall ge pengarna
            direkt till kommunerna i det fördelningssystem och med den fördelningsnyckel
            som finns. Därigenom skapar man bästa möjliga förutsättningar
            för alla kommuner att få del av pengarna.
          </note>
          <note>
            Vi tycker vidare att det kommunala anslaget på drygt 1,4 miljarder,
            som vi föreslår, skall tillföras kommunsektorn direkt och att
            man också skall räkna in 150 miljoner kronor för 1999 för ombyggnad
            av äldrebostäder. De bör ingå i det generella statsbidraget till
            kommunerna för nästa budgetår.
          </note>
          <note>
            Det är nu inte möjligt, fru talman, för mig att göra ett yrkande
            om detta sedan beslut om ramarna har fattats.
          </note>
          <note>
            Min fråga till majoritetens talesman i denna debatt är slutligen
            varför man inte skall fördela dessa pengar
          </note>
          <note>
            - vi är ense om nivån - på gängse sätt för att på det sättet
            tillse att även fattiga kommuner får del av pengarna på ett rättvist
            sätt och för att inte misskreditera dem och ge mer till de kommuner
            som inte behöver det.
          </note>
          <note>
            Anf. 12 CAMILLA DAHLIN-
          </note>
          <note type="speaker">
            ANDERSSON (fp):
          </note>
          <note>
            Fru talman! Skolan och vården var i valet två viktiga frågor
            för oss. En bra skola för alla barn och ungdomar och en god och
            fungerande vård för alla människor i vårt land; detta kommer vi
            liberaler fortsättningsvis att kämpa för.
          </note>
          <note>
            Staten och kommunerna har ett gemensamt ansvar och ett gemensamt
            intresse av att människor kan försörja sig och slippa vara alltför
            bidragsberoende.
          </note>
          <note>
            Därför vore det rimligt att staten och kommunerna delade på finansieringen
            av socialbidragen. Då skulle det inte gå att bolla med försörjningskostnader
            för människor mellan olika system beroende av betalningsansvar.
          </note>
          <note>
            Folkpartiet vill att sociala faktorer skall väga tyngre i den
            kommunala utjämningen. Det ger större möjligheter för vissa kommuner
            att verkligen satsa ordentligt på t.ex. barn med behov av större
            stöd i förskolan och i skolan. Barnens möjligheter till en bra
            skolstart skall inte vara beroende av grannarnas inkomstnivåer.
            Folkpartiet vill också att man ser över inkomstutjämningsgraden
            så att systemet inte drabbar de kommuner som har en hög skattebas
            med den s.k.
          </note>
          <note>
            Pomperipossaeffekten.
          </note>
          <note>
            Folkpartiet stöder regeringens förslag om extra pengar till kommunerna.
            På sikt är det angeläget att inte göra kommunerna mer bidragsberoende,
            utan det viktigaste är att människor får arbete. Detta leder i
            sin tur till att kommunerna får in mer pengar då fler blir kommunala
            skattebetalare.
          </note>
          <note>
            Vi vill inte att de extra statsbidragen skall gå till kommunala
            spekulationer, affärsprojekt och kommunala bolag, som inte tillhör
            kommunens kärnverksamhet. Pengarna skall gå till viktiga kommunala
            angelägenheter i skolan, inom barnomsorgen, i äldrevården. Där
            behövs pengarna! För att det så skall bli bör pengarna öronmärkas.
          </note>
          <note>
            Demokratin kräver genomskinlighet och tydlighet, så att medborgarna
            kan se vad som händer med skattepengarna. Då kommunala angelägenheter
            försvinner in i aktiebolag försvinner också en betydande del av
            insyn och offentlighet. Ett aktiebolag är inte en offentlig förvaltning,
            och det går inte att lagstifta bort skillnaderna. Kommunerna skall
            styras demokratiskt med öppenhet och med insyn för dess invånare.
            Det finns mycket som kommunerna inte bör ägna sig åt.
          </note>
          <note>
            Dessvärre sker detta ofta i kommunala bolag.
          </note>
          <note>
            Genom att sälja kommunala bolag frigörs resurser
          </note>
          <note>
            - resurser som kan användas till att betala av skulder, vilket
            leder till minskade kostnader för kommunerna.
          </note>
          <note>
            Kommunalt ägda och privat ägda företag är svåra att få att konkurrera
            på lika villkor, eftersom kommunala bolag har den unika förmånen
            att ha offentliga medel i ryggen. Deras konkurrenter är dessutom
            oftast tjänsteorienterade småföretag som borde komma att stå för
            många av morgondagens arbetstillfällen.
          </note>
          <note>
            Bolagisering av politiken har fört med sig höga löner, vidlyftig
            representation och fallskärmar. Det är nog ingen slump att de
            kommunala skandaler som framkommit under de senaste åren har skett
            i kommunala bolag. Detta skadar tilltron till demokratin.
          </note>
          <note>
            Människor blir mer och mer intresserade av lokala frågor, och
            de kräver, med all rätt, att kommunens tjänster skall ha hög kvalitet
            men också att verksamheten drivs på ett ekonomiskt försvarbart
            sätt. Vi förtroendevalda måste arbeta för att ge medborgarna en
            större tilltro till det politiska systemet, och då måste de känna
            att de får valuta för sina skattepengar.
          </note>
          <note>
            Fru talman! Riksdagen har den 2 december i år fastställt de ekonomiska
            ramarna för de olika utgiftsområdena i statsbudgeten. De riktlinjer
            som riksdagen har beslutat om vad gäller den ekonomiska politiken
            skiljer sig från Folkpartiet liberalernas riktlinjer, vilket föranleder
            oss att inte ha synpunkter på detaljbesluten. Vi står fast vid
            den politik som jag har redogjort för här. Då vår politik, som
            framgår av vårt särskilda yttrande, blivit nedröstad kommer Folkpartiet
            att avstå från att rösta i voteringen.
          </note>
          <note>
            Eftersom detta är mitt sista anförande vill jag passa på att
            önska alla en riktigt god jul och ett gott nytt år.
          </note>
          <note type="speaker">
            Anf. 13 SONIA KARLSSON (s):
          </note>
          <note>
            Fru talman! Vi fick nu lyssna på Camilla Dahlin-
          </note>
          <note>
            Andersson, Folkpartiet, angående specialdestinering av de tillkommande
            statsbidragen, men vi fick inte något svar på hur man i praktiken
            skall kunna göra denna öronmärkning i ett system där allt hänger
            samman. Vi har tidigare i finansutskottet ställt frågan men har
            inte fått något svar. Men Camilla kanske kan ge ett svar i dag.
            Från Folkpartiets sida har man tidigare varit varma anhängare
            av ett generellt system, men som så ofta pendlar Folkpartiet mellan
            två helt olika uppfattningar.
          </note>
          <note>
            Av den samlade offentliga verksamheten är det kommunerna som
            har huvuddelen och staten en mindre del. Ändå präglas den kommunala
            ekonomin starkt av det statsfinansiella läget liksom den samhällsekonomiska
            utvecklingen i stort. Det är glädjande att konstatera att svensk
            ekonomi nu står på en stabil fast grund, till skillnad från hur
            det var för fyra fem år sedan. Nu förbättras också situationen
            på arbetsmarknaden. Det är av särskilt stor betydelse för kommunerna,
            eftersom deras inkomster till så stor del är beroende av hur sysselsättningen
            och lönerna utvecklas.
          </note>
          <note>
            Om vi nu går till anslagen under budgetens utgiftsområde 25 ser
            vi att de omfattar merparten av statens utgifter för kommuner
            och landsting. Bidragen lämnas främst i form av ett allmänt finansiellt
            stöd till kommuner och landsting, men också i form av bidrag för
            att åstadkomma likvärdiga ekonomiska förutsättningar mellan de
            olika kommunerna och landstingen. Riksdagen har fastställt ramen
            till
          </note>
          <note>
            103 565 miljoner kronor. Det är en imponerande summa pengar -
            103 565 miljoner kronor.
          </note>
          <note>
            Angående det statliga utjämningsbidraget är det, precis som Agne
            Hansson sade, så att Utjämningsberedningen presenterar sitt betänkande
            nu i veckan.
          </note>
          <note>
            Min förhoppning är att vi skall få en bra diskussion om utredningens
            förslag. Jag hoppas också att vi skall kunna få breda lösningar.
            Det här är ett viktigt område, och det berör alla kommuner, så
            jag ser fram emot att få en bra diskussion om det här förslaget.
          </note>
          <note>
            Jag vill passa på att kommentera Gunnar Axéns anförande. Han
            påstod att nuvarande utjämningssystem skulle vara grundlagsstridigt.
            Då vill jag gärna veta på vilket sätt det är grundlagsstridigt.
            Vad gjorde i så fall konstitutionsutskottet för fel när man tillstyrkte
            det här systemet? Moderaterna brukar ju säga att riksdagen inte
            skall emot ett enhälligt lagråd. Då frågar jag: På vilken saklig
            grund anser Gunnar Axén att man kan gå emot det här enhälliga
            lagrådet.
          </note>
          <note>
            Jag vill också kommentera den rapport som Stefan
          </note>
          <note>
            Fölster skrev för ESO i våras. I den utredning som gjordes om
            utjämningssystemet tittade man också noga på vad som styr en kommuns
            handlande. Det har inte med inkomstutjämningen att göra. Invånarna
            i en kommun jobbar inte mindre om kommunen skulle få en krona
            mindre. Det är andra faktorer som styr både individers och kommunalpolitikers
            beteenden.
          </note>
          <note>
            Det är viktigt med en god kvalitet i äldreomsorgen. Där kan jag
            instämma med en motion från
          </note>
          <note>
            Vänsterpartiet. Genom det ökande statsbidragen, de s.k. Perssonpengarna,
            får kommuner och landsting möjlighet att behålla och utöka sin
            personal, inte minst inom äldreomsorgen. Utskottet framhåller
            att det genom den förda politiken och den uppgörelse som träffats
            mellan Socialdemokraterna, Vänsterpartiet och Miljöpartiet har
            skapats goda möjligheter att undan för undan förbättra kvaliteten
            i äldreomsorgen.
          </note>
          <note>
            Allmänt anser utskottet att det nu finns samhällsekonomiska förutsättningar
            för en god inkomstutveckling hos kommunerna dels genom att skatteunderlaget
            växer, dels genom det kraftigt ökande statsbidragen. Då kan vi
            också fortsätta att ordentligt utveckla kvaliteten i skolan, vården
            och omsorgen. I
          </note>
          <note>
            förhållande till 1996 års nivå blir det en höjning av statsbidraget
            med hela 22 000 miljoner kronor år
          </note>
          <note>
            2001. Vem kunde 1996 ha förutsett en så kraftig ökning?
          </note>
          <note>
            I den moderata motionen hävdar man att med deras politik skulle
            den kommunala ekonomin förbättras med 2,7 miljarder 1999, bl.a.
            beroende på bättre produktivitetstillväxt och avregleringar. Alldeles
            bortsett från att de mycket omfattande skattesänkningar som föreslås
            i motionen skulle leda till starkt ökade klyftor så har motionens
            räkneexempel inte mycket med verkligheten att göra. För övrigt
            har ju Mikael Odenberg erkänt i TV att det moderata budgetalternativet
            inte håller. Med Moderaternas politik är riskerna stora att Sverige
            ånyo kommer i ett läge med instabila statsfinanser med negativa
            effekter för både företagsklimatet och den ekonomiska tillväxten.
          </note>
          <note>
            Här vill jag kommentera det Gunnar Axén sade om att Sverige skulle
            ha rasat från toppen till botten.
          </note>
          <note>
            Det är riktigt att Sverige har rasat i OECD:s BNP-liga vid två
            tillfällen. Det var 1978-1981 och ännu mer
          </note>
          <note>
            1991-1994. Det var alltså när vi hade borgerliga regeringar.
            Nu har vi under den senaste mandatperioden börjat klättra upp.
            Vi har kommit upp från 18:e till 15:e plats. Vi kommer också att
            klättra vidare, det är jag övertygad om.
          </note>
          <note>
            Jag noterar att Moderaterna i sitt senaste budgetalternativ har
            gjort väsentliga jämkningar i sitt sätt att redovisa konsekvenserna
            i statsbudgeten av sina förslag för kommunsektorn. Med bred marginal
            överskrids den fastställda ramen för utgiftsområde 25.
          </note>
          <note>
            Men det innebär ändå inte något ökat utrymme reellt sett för
            kommunerna. I andra sammanhang brukar ju
          </note>
          <note>
            Moderaterna förespråka tydlighet, läsbarhet och klarhet när det
            gäller redovisningar. Så varför, Gunnar
          </note>
          <note>
            Axén, är er motion så svåröverskådlig och svårgenomtränglig?
          </note>
          <note>
            Kristdemokraterna hävdar att kommunerna med deras förslag nästa
            år får ett nettotillskott på
          </note>
          <note>
            1 000 miljoner kronor. Även om ni kristdemokrater säkert har
            ett gott uppsåt är problemet att ni har ett så svagt och ihåligt
            budgetalternativ att ni tyvärr inte klarar att finansiera de här
            1 000 miljoner kronorna. I
          </note>
          <note>
            debatten den 2 december lovade Mats Odell bot och bättring -
            eller hur Mats Odell? - till nästa år när det gäller Kristdemokraternas
            budgetalternativ. Vi får väl se om ni klarar att finansiera alla
            de utgifter som ni då föreslår.
          </note>
          <note>
            Sedan vill jag kommentera detta där Per Landgren hänvisade till
            Jerzy Einhorn. Jag ifrågasätter inte
          </note>
          <note>
            Jerzy Einhorns engagemang. Dock satt Jerzy Einhorn själv i riksdagen
            när den borgerliga regeringen 1993
          </note>
          <note>
            minskade statsbidragen till kommuner och landsting med 7 ½ miljarder
            kronor. Sedan vi socialdemokrater
          </note>
          <note>
            1994 kom i regeringsställning har vi t.o.m. i år tillfört
          </note>
          <note>
            12 miljarder i nivåhöjning av statsbidragen. Till år
          </note>
          <note>
            2001 kommer nivåhöjningen av statsbidragen att vara
          </note>
          <note>
            22 000 miljoner kronor.
          </note>
          <note>
            Med tanke på den ekonomiska krisen, och det lånebehov på ca 230
            miljarder som fanns i statens budget 1994 när vi tog över efter
            den borgerliga regeringen, är jag stolt över att vi nu har ekonomin
            i balans och att vi till 2001 kan öka nivån på statsbidragen med
            22 000 miljoner kronor som går direkt till att stärka skolan,
            vården och omsorgen. Min fråga till
          </note>
          <note>
            Per Landgren är: Hur stolt är Per Landgren över att föreslå resurser
            till sjukvården som Kristdemokraterna inte har finansierat?
          </note>
          <note>
            Som jag sade är det så att kommuner och landsting nu till följd
            av en framgångsrik budgetsanering fått stora nya resurser. Men
            Kristdemokraternas politik har tyvärr inte klarat att skapa de
            finansiella förutsättningarna för att tillgodose de ökande behoven
            av vård och omsorg.
          </note>
          <note>
            Som vi kunde höra sade Agne Hansson att Centerpartiet motsätter
            sig att 200-kronan skall utgöra kommunalskatt under år 1999. Centern
            vill i stället höja det generella statsbidraget med 1,3 miljarder
            kronor. Utskottet konstaterar att Centerpartiets förslag för år
            1999 reellt sett ligger på samma nivå som budgetpropositionens
            förslag. Utskottet föreslår bifall till propositionens förslag
            beträffande anslagen och avslag på motionerna.
          </note>
          <note>
            Finansutskottet betonar i betänkandet den utveckling som har
            skett de senaste åren. Under perioden har en varaktig låg inflation
            och låga räntor etablerats. Det befrämjar inte minst tillväxten
            inom den privata sektorn. Det kommer också att få stor betydelse
            för kommunernas och landstingens inkomstutveckling.
          </note>
          <note>
            Fru talman! De kommunala skatteinkomsterna förväntas bli högre
            än vad som förutsågs i vårpropositionen till följd av bl.a. en
            ökad sysselsättning och högre löneökningar. En annan positiv sak
            är att kostnaderna i kommunerna för socialbidrag och arbetsmarknadsåtgärder
            kan förväntas bli mindre. Även med hänsyn tagen till den internationella
            utvecklingen räknar vi med en ökad konsumtion och ökad verksamhet
            i kommunerna. Och när kommunerna ökar verksamheten får vi fler
            i arbete. Det gör att vi nu får större möjligheter ute i kommunerna
            att ge en god, trygg vård och omsorg åt barn och gamla samt att
            vi kan få en allt bättre utbildning för alla barn och ungdomar.
          </note>
          <note>
            Jag ber att får yrka bifall till utskottets förslag i alla dess
            delar samt avslag på reservationerna.
          </note>
          <note type="speaker">
            Anf. 14 GUNNAR AXÉN (m) replik:
          </note>
          <note>
            Fru talman! Sonia Karlsson undrade på vilket sätt utjämningssystemet
            är grundlagsstridigt. Med den långa kommunala erfarenhet som Sonia
            Karlsson har borde hon veta att kommunalskatteintäkter i en kommun
            får användas endast till verksamhet i den egna kommunen enligt
            grundlagen. Utjämningssystemet innebär att kommunalskatt som betalas
            av medborgare i en kommun överförs till andra kommuner och bekostar
            verksamhet där. Det anser vi är klart och tydligt grundlagsstridigt.
            Sedan kan man givetvis tolka grundlagen på olika sätt. Men enligt
            vår mening är det i strid med grundlagen.
          </note>
          <note>
            Fru talman! Jag noterade att Sonia Karlsson tar mycket lätt på
            det faktum att vi sedan 1970 har halkat ned från tredje till femtonde
            plats i OECD:s välfärdsliga. Om det sedan går upp och ned, vilket
            det har gjort, mellan olika år, kan man inte ta det till intäkt
            för att trenden har vänt. Sverige har under nästan 30
          </note>
          <note>
            års tid halkat ned i välfärdsligan.
          </note>
          <note>
            De ökade klyftorna som Sonia Karlsson tar upp hänger inte samman
            med några miljarder hit eller dit i statsbudgeten. De ökade klyftorna
            beror på den höga arbetslöshet som vi har i dag. Och den måste
            bekämpas genom en politik för fler nya jobb.
          </note>
          <note type="speaker">
            Anf. 15 SONIA KARLSSON (s) replik:
          </note>
          <note>
            Fru talman! Jag håller med Gunnar Axén om att det går upp och
            ned i OECD:s välfärdsliga. Och det går just ned när det är borgerliga
            regeringar. Det är det som så tydligt visar sig.
          </note>
          <note>
            Jag ifrågasatte inte den kommunala skatteutjämningen, utan det
            var Gunnar Axén som ifrågasatte den. Jag hävdar bestämt att den
            inte är grundlagsstridig. Jag satt själv med i den kommunala självstyrelsekommittén.
            Lagrådet sade att detta var helt okej.
          </note>
          <note>
            Det är Moderaterna som hänvisar till att det skulle vara grundlagsvidrigt,
            vilket alltså är helt felaktigt.
          </note>
          <note>
            Detta kan förenas med regeringsformens bestämmelse.
          </note>
          <note type="speaker">
            Anf. 16 PER LANDGREN (kd) replik:
          </note>
          <note>
            Fru talman! Det finns ju anledning, Sonia Karlsson, att vara
            försiktig angående talet om ekonomins stabila grund. Vi går ju
            nu med rasande fart, verkar det som, in i en lågkonjunktur där
            varslen hopar sig.
          </note>
          <note>
            Och beräkningarna som ligger till grund för budgetpropositionen
            revideras ständigt.
          </note>
          <note>
            Jag tycker att man kan erinra om att Socialdemokraterna gick
            till val på att inte göra några nedskärningar i kommuner och landsting
            och framför allt inte i sjukvården. Efter valet gjorde ni just
            det. Ni lät just kommuner och landsting vara en mjölkkossa och
            skar ned ca 20 miljarder. Att ni sedan skyller den tidigare dåliga
            världskonjunkturen på de borgerligas treåriga regeringsinnehav
            är inte riktigt trovärdigt. Ni upprepar det som ett mantra, men
            det gör inte argumentet bättre på något sätt. Man skulle kunna
            lägga till en hel del och tala om era löften om att halvera arbetslösheten
            etc. Men det har ni inte heller klarat av under en högkonjunktur.
          </note>
          <note type="speaker">
            Anf. 17 SONIA KARLSSON (s) replik:
          </note>
          <note>
            Fru talman! Per Landgren, det är väl ändå att ta i att påstå
            vi i rasande fart är på väg mot en lågkonjunktur. Det riktiga
            är ju att tillväxten på grund av den internationella utvecklingen
            försämras. Vi sade redan i debatten den 2 december att det var
            på grund av detta som man fick skriva ned den förväntade tillväxten.
            Men fortfarande är det så att tillväxten i
          </note>
          <note>
            Sverige ökar. Jag måste påminna om de borgerliga regeringsåren
            då vi hade minus i fråga om tillväxten tre år i rad. Nu ser vi
            i stället att tillväxten ökar, över
          </note>
          <note>
            2 % per år. Och utvecklingen i Sverige går mycket bra. Men det
            är klart att vi påverkas av den internationella utvecklingen och
            att det gör att vi får skriva ned den förväntade tillväxten -
            den stora ökningen blir något mindre.
          </note>
          <note>
            Vi socialdemokrater har inte gjort några direkta besparingar
            på kommunerna. De får Kristdemokraterna och den borgerliga regeringen
            stå för som minskade statsbidragen. Men det är självklart att
            den besvärliga ekonomiska situationen som rådde från 1994
          </note>
          <note>
            och framåt har påverkat kommunerna, att många arbetslösa också
            påverkar och att skatteintäkterna därmed minskar.
          </note>
          <note>
            Jag skall återgå till Kristdemokraternas politik.
          </note>
          <note>
            Per Landgren sade att man nu ökar på med 1 000
          </note>
          <note>
            miljoner. Men er budget går inte ihop, och dessa
          </note>
          <note>
            1 000 miljoner att finansiera kommunsektorn med finns inte.
          </note>
          <note type="speaker">
            Anf. 18 PER LANDGREN (kd) replik:
          </note>
          <note>
            Fru talman! Det är helt klart att budgeten går ihop.
          </note>
          <note>
            Sonia Karlsson kan ju påstå motsatsen. Men vi agerar ändå utifrån
            de dåliga förutsättningar som ni socialdemokrater har skapat.
          </note>
          <note>
            Jag tycker att det är ganska besynnerligt att när den borgerliga
            regeringen upplever en lågkonjunktur är det vi i de fyra borgerliga
            partierna som påverkar hela världskonjunkturen. Men när motsvarande
            händer och Socialdemokraterna befinner sig i regeringsställning,
            då är det inte alls så, utan då kan de peka på yttre omständigheter
            och ändå hävda att finanserna är goda och att utvecklingen är
            god. Jag tycker att denna logik inte håller.
          </note>
          <note>
            Att Socialdemokraterna sedan har skurit ned och dragit in pengar
            från kommuner och landsting är självklart, bl.a. genom egenavgifterna.
            Och det är i alla fall något som människor - det gäller även mig
            som har varit aktiv i kommuner och landsting under många år -
            sedan 1995 vet om. Det spelar egentligen ingen roll vad Sonia
            Karlsson säger i detta avseende.
          </note>
          <note type="speaker">
            Anf. 19 SONIA KARLSSON (s) replik:
          </note>
          <note>
            Fru talman! Mats Odell sitter ju bredvid Per
          </note>
          <note>
            Landgren, och även Mats Odell lovade ju förra gången att han
            skulle komma med bättre underlag till nästa förslag som ni lägger
            fram. Er budget går inte ihop nu, utan den innehåller vissa glädjesiffror.
          </note>
          <note>
            Vi talade om direkta besparingar, och den direkta besparingen
            på kommunerna skedde under den borgerliga regeringsperioden 1991-1994.
            Sedan är det klart att lågkonjunkturen och arbetslösheten har
            påverkat kommunerna och minskat intäkterna.
          </note>
          <note>
            Jag håller också med om att även egenavgifterna har minskat kommunernas
            intäkter. Men t.o.m. kommunförbunden har godtagit detta för att
            vi skulle kunna sanera ekonomin.
          </note>
          <note type="speaker">
            Anf. 20 AGNE HANSSON (c) replik:
          </note>
          <note>
            Fru talman! Jag konstaterar att majoriteten och
          </note>
          <note>
            Centerpartiet är ense när det gäller nivån på de bidrag som skall
            tillkomma kommunerna. Jag noterar också att Sonia Karlsson hoppas
            på en bred majoritet och en bra diskussion om de förslag som berör
            skatteutjämningen och som skall läggas fram i morgon. Jag hoppas
            också att det skall vara möjligt att komma fram på ett konstruktivt
            sätt i fråga om detta.
          </note>
          <note>
            Vad vi däremot inte är ense om är på vilket sätt vi skall fördela
            den tillkommande lilla delen utöver de
          </note>
          <note>
            20 miljarder som tidigare har tillförts kommunerna.
          </note>
          <note>
            Vi menar att den bör tillföras det generella skatteutjämningssystem
            som vi har på kommunsektorn. Jag fick inte något svar på frågan
            varför man behöver krångla till en sådan engångsåtgärd på ett
            onödigt omständligt sätt.
          </note>
          <note>
            Det är uppenbart att det finns en oro för att det kan bli svårt
            för de fattigare kommunerna att klara sysselsättning och service
            i en situation då tillväxten totalt sjunker. Då är det naturligtvis
            oerhört viktigt att vi använder det system som vi har och utnyttjar
            det för att få en rättvis fördelning av statsbidragen på kommunsektorn.
          </note>
          <note type="speaker">
            Anf. 21 SONIA KARLSSON (s) replik:
          </note>
          <note>
            Fru talman! Just på den här delen har vi olika uppfattning, men
            till syvende och sist blir det ändå lika mycket pengar till kommunerna.
          </note>
          <note>
            Anf. 22 CAMILLA DAHLIN-
          </note>
          <note type="speaker">
            ANDERSSON (fp) replik:
          </note>
          <note>
            Fru talman! Sonia Karlsson hade en fråga vad gäller öronmärkning
            av statsbidragen. Folkpartiets grundprincip är generella bidrag.
            Men läget i kommunerna är så pass akut att vi helt enkelt känner
            oss nödsakade att öronmärka pengarna så att de extra statsbidragen
            verkligen går till vård och skola, och inte till att bygga läktare,
            ishall, till underskott i kommunala bolag, paradgator etc.
          </note>
          <note type="speaker">
            Anf. 23 SONIA KARLSSON (s) replik:
          </note>
          <note>
            Fru talman! SCB har tittat på hur de extra pengarna till kommuner
            och landsting har använts. De har motverkat att det har behövt
            sägas upp ytterligare personal inom kommuner och landsting, och
            de har bidragit till att det inte blivit färre inom vård, skola
            och omsorg. Dessutom innebär det att det har blivit ökningar av
            antalet anställda. På två år är det ca
          </note>
          <note>
            17 000 människor som anställts tack vare dessa pengar. Vi kan
            nog säga att kommunpolitikerna väl kan sköta det och lägga pengarna
            där de bäst behövs.
          </note>
          <note type="speaker">
            Anf. 24 SIV HOLMA (v):
          </note>
          <note>
            Fru talman! Under valrörelsen talade praktiskt taget alla partier
            om vikten av att mer resurser ges till kommunsektorn, dvs. vård,
            skola och omsorg. Vänsterpartiet vill satsa mer pengar till kommunsektorn
            än vad som hitintills skett. Utifrån det parlamentariska läget
            efter valet i september och budgetöverenskommelsen mellan den
            socialdemokratiska regeringen,
          </note>
          <note>
            Vänsterpartiet och Miljöpartiet kan vi konstatera att vi har
            kommit så långt det var möjligt den här gången. Det blev en viss
            förstärkning 1999 på 1,3 miljarder och 2001 på 2 miljarder. Statsbidragen
            till kommunsektorn har ökat sedan 1997 från en nivå på 87
          </note>
          <note>
            miljarder till en nivå på 107 miljarder år 2001.
          </note>
          <note>
            Det finns fortfarande behov av mer resurser till kommunsektorn.
            Vi vill driva en fördelningspolitik som minskar klassklyftorna,
            skillnaderna mellan män och kvinnor och de ekonomiska skillnaderna
            mellan regioner. I den politiska strävan spelar kommunsektorn
            en mycket viktig roll, likaså infrastrukturen, när det gäller
            att skapa förutsättningar för fler arbetstillfällen.
          </note>
          <note>
            Vi har i många år haft en mycket konsekvent politik när det gäller
            kommunernas ekonomiska situation. Vi anser bl.a. att balanskravet
            år 2000 inte är förenligt med principen om det kommunala självstyret.
            Svenska Kommunförbundet beskriver detta i sin rapport Kommunernas
            ekonomiska läge november
          </note>
          <note>
            1998. I deras sammanfattning sägs att de höjda statsbidragen
            har väckt förväntningar på kommunerna att de skall öka antalet
            anställda inom skola, barn- och äldreomsorg. Samtidigt skall kommunerna
            klara av balanskravet år 2000. Utrymmet för nyanställa personal
            minskar.
          </note>
          <note>
            Kommunförbundet utgår ifrån resultatet 1997 som för kommunerna
            blev minus 5 miljarder totalt. Resultatet är beräknat med hänsyn
            till balanskravet som skall exkludera extraordinära poster. Kommunerna
            måste alltså klara först det totala underskottet mellan verksamheternas
            driftskostnader och skatteintäkter med sikte på att komma i balans
            till år 2000 innan man kan planera för att nyanställa. Det ser
            olika ut för kommunerna. Kommunförbundet räknar med 1997
          </note>
          <note>
            års resultat som grund och gör en schablonmässig framräkning
            till år 2000 och kommer fram till att 82
          </note>
          <note>
            kommuner inte kommer att klara detta balanskrav med oförändrad
            verksamhet.
          </note>
          <note>
            Vi anser det vara mycket olyckligt om kommunerna måste prioritera
            ekonomin på detta sätt före behoven inom skola, vård och omsorg.
            Vi har samma principiella invändningar när det gäller kommunernas
            rätt att höja skatten, dvs. att det strider mot den kommunala
            beskattningsrätten. Vi konstaterar emellertid att vi inte denna
            gång i förhandlingarna fått gehör för våra synpunkter. Vi fortsätter
            naturligtvis att diskutera dessa frågor med regeringen. Vänsterpartiet
            vill tillföra kommunsektorn mer pengar utifrån de nya arbetsuppgifter
            som riksdag och regering beslutat om.
          </note>
          <note>
            Det har sagts tidigare i den här kammaren av
          </note>
          <note>
            Vänsterpartiets företrädare att det var ett lätt val att välja
            att förhandla med regeringen och Miljöpartiet, även om vi inte
            i förhandlingarna har haft några lätta val. Resultatet pekar med
            all tydlighet på att vi inte nådde så långt som vi hade velat.
            Det handlar inte bara om att våra samarbetspartner hade en avvikande
            åsikt, utan det beror naturligtvis på vad samhällsekonomin sätter
            för gränser. Men vi ser fortfarande möjligheter att med ett hållbart
            och långsiktigt samarbete, som sträcker sig över hela mandatperioden,
            kunna komma överens om framtida förstärkningar av kommunernas
            ekonomiska situation.
          </note>
          <note>
            Med detta vill jag framföra att vi ställer oss bakom utskottets
            förslag.
          </note>
          <note>
            Fru talman! Det finns omständigheter som försvagat kommunernas
            ekonomi. Den samhällsekonomiska utvecklingen, där sanering av
            statens finanser och massarbetslösheten har spelat en stor roll,
            och inriktningen i politiken har haft sin betydelse. Vi har haft
            två regeringar efter varandra som har betonat vikten av att kärnan
            i välfärden - barnomsorg, skola och äldreomsorg - prioriteras
            före transfereringar, t.ex.
          </note>
          <note>
            folkpension och ATP. För att kunna prioritera har man hävdat
            att det är nödvändigt med nedskärningar i t.ex. socialförsäkringssystemet.
            Dessa nedskärningar leder emellertid till att alltfler hamnar
            under socialbidragsnivån. De ökade kostnaderna för socialbidragen
            tränger i sin tur ut resurserna till välfärdens kärna, dvs. att
            det blir mindre pengar över till skola, vård och omsorg.
          </note>
          <note>
            I Kommunförbundets rapport framgår det att socialbidraget under
            det första halvåret 1998 minskade med 6 % jämfört med samma tid
            1997. Socialbidragskostnaderna har minskat på grund av att arbetslösheten
            har minskat. Men de skulle kunna ha minskat ännu mer om inte socialbidragen
            tenderat att permanentas som en komplettering till det allmänna
            socialförsäkringssystemet. Det finns andra omständigheter som
            försvagat kommunernas skatteunderlag och därmed deras intäkter.
            Den s.k. pensionsavgiften, eller som man tidigare kallade den
            för, egenavgiften, på 6,95 % har stegvis urholkat skatteintäkterna.
            Enligt Kommunförbundets beräkningar finns det en okompenserad
            del på nästan 5 miljarder.
          </note>
          <note>
            Vidare kommer bruttolöneavdrag av hemdatorer kunna minska det
            kommunala skatteunderlaget.
          </note>
          <note>
            Kompensationen av den s.k. Ludvikamomsen, som skedde utifrån
            1995 års nivå, innebär i praktiken att systemet har fått ett uttagstak.
            Ökningarna blir inte kompenserade, och därmed sker en successiv
            avtrappning av de kommunala resurserna. Kommunförbundet pekar
            vidare i sin redovisning på ytterligare kommunalekonomiska konsekvenser
            som budgetöverenskommelsen ger. Den nya arbetspraktiken och utvecklingsgarantin
            för ungdomar 20-24 år får också konsekvenser på kommunernas ekonomi.
            Statens bidrag för flyktingmottagandet täcker inte kommunernas
            kostnader. Assistansersättning kompenseras inte fullt ut, och
            i januari 1999 träder miljöbalken i kraft. Kommunernas tillsynsansvar
            ökar.
          </note>
          <note>
            Fru talman! Jag vill bara nämna några ord om anslaget till utjämningsbidraget
            till kommuner och landsting. Precis som tidigare talare här har
            sagt kommer det att under denna vecka presenteras ett förslag
            av Utjämningskommittén, som tillsattes för att göra en översyn
            av det kommunala skatteutjämningsförslaget som trädde i kraft
            1996.
          </note>
          <note>
            Jag vill inte föregå remissomgången, men jag vill ställa ett
            par frågor till alla involverade när det gäller remissomgången.
            Kan verkligen ett utjämningssystem fånga alla Sveriges kommuners
            och landstings strukturella kostnadsskillnader? Handlar det egentligen
            inte om att det finns för lite pengar? Skulle inte många problem
            kunna lösas om mer resurser kom kommunerna och landstingen till
            del?
          </note>
          <note>
            Fru talman! Låt mig bara i mycket korta ordalag förklara varför
            vi i Vänsterpartiet inte kan tänka oss att stödja Moderaternas,
            Folkpartiets och Kristdemokraternas förslag vad beträffar kommunerna.
            I grunden handlar det naturligtvis om ideologi, dvs. vilket förhållningssätt
            som vi har till kommunerna och hur vi värdesätter den kommunala
            och landstingskommunala verksamheten. En gemensam företeelse finns
            i de nämnda partiernas motioner. Man föreslår förändringar som
            skall både genomföras och få full effekt samma år, dvs. redan
            nästa år, 1999.
          </note>
          <note>
            Fru talman! Inte ens jag som är kommunalekonom när jag inte är
            riksdagsledamot skulle kunna få kommunalpolitikerna i min hemkommun
            Kiruna att tro att man kan genomföra sådana förändringar som att
            minska på personalkostnaderna så att det ger full effekt samma
            år. Det finns något om kallas för avvecklingskostnader. De uppstår
            inte bara när man skall reducera antalet anställda, utan sådana
            kostnader uppstår i praktiskt taget alla sammanhang när man skall
            göra förändringar.
          </note>
          <note>
            Fru talman! Enligt moderaterna är resurserna som finns i dag
            i den kommunala sektorn fullt tillräckliga för att man skall kunna
            utföra kärnuppgifterna. Vad som krävs är "politiker som förmår
            prioritera och se till att de resurser som finns utnyttjas effektivt".
            Moderaterna talar om att produktiviteten måste öka.
          </note>
          <note>
            Kärnverksamheterna kännetecknas av att de är mycket personalintensiva.
            I verksamheterna tar personalen hand om människor, dvs. barn,
            ungdomar, gamla och sjuka. Skall man öka produktiviteten finns
            det bara ett sätt att gå till väga på, och det är att omorganisera
            genom att minska antalet personer som utför de uppgifter som skall
            utföras.
          </note>
          <note>
            Moderaterna förespeglar en högre tillväxt och en högre sysselsättning
            jämfört med regeringens prognos. Genom en reformering av arbetsmarknaden
            och lönebildningen, främst med olika skattesänkningar och vissa
            regelförändringar, tror man att fler arbeten skall skapas. Med
            en orealistisk optimism föreslår man förändringar som skall genomföras
            1999 och som också skall få full effekt samma år.
          </note>
          <note>
            De skattesänkningar som man vill genomföra kommer att minska
            kommunernas skatteintäkter.
          </note>
          <note>
            Dessa skattesänkningar kompenseras med vissa överflyttningar
            av kostnader mellan stat och kommun. Det ser ut som om moderaterna
            skulle ge högre statsbidrag 1999, men i själva verket handlar
            det om motsatsen. De neddragningar som sker år 2000 och 2001 är
            också större än vad som framgår i moderaternas budgetförslag,
            om man väljer att inte räkna med så stora dynamiska effekter,
            alltså lite mer realistiska siffror när det gäller tillväxt och
            sysselsättning.
          </note>
          <note>
            Fru talman! Jag hade förväntat mig ett något annorlunda förslag
            från Folkpartiet, eftersom man skiljer sig ifrån de övriga borgerliga
            partierna i fråga om ett för oss viktigt ställningstagande. Man
            säger sig vilja slå vakt om den generella välfärdstanken. Trots
            att Folkpartiet föreslår en nationell vårdgaranti ger man inte
            mer pengar till kommuner och landsting för att klara en sådan
            garanti. I stället förslår man mindre statsbidrag jämfört med
            vad regeringen, Vänsterpartiet och Miljöpartiet föreslår. Inom
            området arbetsmarknad och arbetsliv föreslår Folkpartiet kraftiga
            besparingar. Det här bör leda till att fler personer kommer att
            behöva socialbidrag i kommunerna.
          </note>
          <note>
            Fru talman! Enligt Kristdemokraterna ger deras förslag kommunsektorn
            netto 1 miljard kronor 1999
          </note>
          <note>
            mer än budgetöverenskommelsen. För att komma fram till den summan
            har man lagt till och dragit ifrån vissa kostnader enligt finansieringsprincipen.
            Men frågan är om det ger mer resurser till kommunsektorn, eftersom
            man inte kompenserar kommunerna för de minskade skatteintäkter
            som de får genom förslaget att öka grundavdraget. En annan fantastisk
            dynamisk effekt av att återinföra vårdnadsbidraget är
          </note>
          <note>
            - som kristdemokraterna hävdar - att den kommunala barnomsorgen
            skulle minska sina kostnader med flera miljarder och att statsbidragen
            till kommunerna skulle kunna minskas med motsvarande belopp.
          </note>
          <note type="speaker">
            Anf. 25 GUNNAR AXÉN (m) replik:
          </note>
          <note>
            Fru talman! Siv Holma förespråkar den nostalgiska politiska linje
            som innebär att lösningen på alla problem är att tillföra den
            offentliga sektorn mer pengar så som har skett under de senaste
            decennierna i Sverige. Det är den politiska linje som har lett
            till dagens problem.
          </note>
          <note>
            Siv Holma tycks inte ha noterat att antalet anställda i kommunsektorn
            under de senaste 30 åren har fyrdubblats, vilket inte står i proportion
            till hur många fler medborgare det finns i landet.
          </note>
          <note>
            Kommunerna har i stället använt de ökade kommunalskatterna och
            de utökade antalet anställda i kommunsektorn till andra verksamheter
            än t.ex. vård, utbildning och annat som är kommunal kärnverksamhet.
          </note>
          <note>
            Som Siv Holma konstaterar anser vi moderater att med fler nya
            jobb och en politik för tillväxt kan kommunernas ekonomi förbättras
            genom att det blir fler skattebetalare, fler som bidrar till de
            kommunala intäkterna. Det blir också färre som tvingas att leva
            på socialbidrag och färre i sådana arbetsmarknadspolitiska åtgärder
            som bekostas av kommunerna.
          </note>
          <note>
            Tillsammans med Folkpartiet och Kristdemokraterna har vi lagt
            fram ett förslag om att man skall minska beskattningen av hemnära
            tjänster, något som ganska snabbt skulle kunna ge väsentligt fler
            nya jobb. Det är också en sektor som kan utvecklas och skapa ny
            och bättre service för framför allt äldre och barnfamiljer.
          </note>
          <note type="speaker">
            Anf. 26 SIV HOLMA (v) replik:
          </note>
          <note>
            Fru talman! Först och främst finns det en onödig motsättning
            mellan arbetstillfällen i kommunsektorn och arbetstillfällen i
            den privata sektorn. Man kan ju inte få fler arbetstillfällen
            i privat sektor om man minskar de arbetstillfällen som behövs
            inom den kommunala sektorn.
          </note>
          <note>
            Vad moderaterna egentligen förespråkar är ett systemskifte. Genom
            att växla lägre skatter mot mindre bidrag och subventioner leder
            moderaternas skattesänkarpolitik till starkt negativt fördelningspolitiska
            effekter. Solidariteten minskar och orättvisorna ökar. Det sker
            en inkomstöverföring från kvinnor till män, framför allt från
            kvinnor med lägre inkomster till män med högre inkomster.
          </note>
          <note>
            I stor utsträckning finansieras de totala skattesänkningarna
            med minskade transfereringar och besparingar i sådana trygghetssystem
            som a-kassa, tandvård, sjukvård och läkemedelsförmåner.
          </note>
          <note>
            Moderaterna föreslår inte bara sänkta ersättningsnivåer i sjukpenningen,
            i föräldraförsäkringen och i arbetslöshetsförsäkringen från 80
            % till 75 %. De vill också införa ytterligare en karensdag i sjukförsäkringen,
            försvaga arbetslöshetsförsäkringen genom sänkt lägsta dagpenning,
            skärpa arbetsvillkoren och successivt införa en bortre parentes.
            Detta är stora nedskärningar som innebär att de personer som är
            i störst behov av samhällets stöd är de som i första hand tvingas
            bidra till finansieringen genom uteblivna eller försämrade förmåner.
          </note>
          <note>
            Det är stor skillnad mellan moderaterna och
          </note>
          <note>
            Vänsterpartiet i det här fallet.
          </note>
          <note type="speaker">
            Anf. 27 GUNNAR AXÉN (m) replik:
          </note>
          <note>
            Fru talman! Siv Holma som titulerar sig ekonom borde inse att
            om vi skall ha råd att finansiera den kommunala sektorn måste
            det bli fler jobb i den privata sektorn. Det är nämligen därifrån
            som skatteintäkterna kommer som finansierar bl.a. vård och utbildning.
          </note>
          <note>
            Om finansieringen av den kommunala sektorn kunde ske genom fler
            jobb i kommunal sektor vore den kommunala sektorn en perpetuum
            mobile ekonomiskt sett, men det har vi inte sett några bevis för.
          </note>
          <note>
            Det är fler arbetstillfällen i privat sektor som kan finansiera
            förstärkningar, förbättringar i den kommunala sektorn och kommunalskattesänkningar.
            1970
          </note>
          <note>
            gick det två huvudsakligen privat avlönade människor på en huvudsakligen
            offentligt avlönad människa i vårt samhälle. I dag är förhållandet
            1:1. Det är en utveckling som vi inte kan se fortgå, eftersom
            det underminerar de offentliga finanserna. Därför är det ytterst
            viktigt att vi kan få en politik för tillväxt av fler nya jobb
            i den privata sektorn.
          </note>
          <note type="speaker">
            Anf. 28 SIV HOLMA (v) replik:
          </note>
          <note>
            Fru talman! Jag sade i mitt anförande att vi ser att kommunsektorn
            spelar en väldigt viktig roll just i infrastrukturen, för att
            skapa fler arbetstillfällen. Har vi en bra kommunsektor som ger
            bra service är det också bra för den privata sektorn. Det är alltså
            kommunicerande kärl.
          </note>
          <note>
            Moderaterna ser en motsättning. Det är frågan om en väldigt stor
            ideologisk skillnad. Moderaterna vill skapa mer av enskilda initiativ
            där den tjocka plånboken är det viktigaste instrumentet. Vi vill
            tvärtom skapa gemensamma lösningar där de som har det sämst ställt
            får det bästa stödet. Kommunsektorn har visat att man har de möjligheterna.
          </note>
          <note type="speaker">
            Anf. 29 MATS ODELL (kd):
          </note>
          <note>
            Fru talman! Jag begärde ordet när min goda vän
          </note>
          <note>
            Sonia Karlsson apostroferade Kristdemokraternas budgetalternativ
            och återkom till ett ledtema som vi hörde den 2 december när vi
            diskuterade ramarna, nämligen att Kristdemokraternas och de övriga
            oppositionspartiernas budgetar var dåligt underbyggda. Låt mig
            ge några fakta.
          </note>
          <note>
            Kristdemokraternas budgetalternativ innebär ca
          </note>
          <note>
            17 miljarder kronor lägre utgifter nästa år än vad majoritetens
            innebär. Vi har en större budgeteringsmarginal. Vi amorterar mer
            på statsskulden än vad regeringen gör, framför allt genom att
            vi vill sälja ut konkurrensutsatta statliga bolag. Kristdemokraternas
            politik innebär faktiskt också att kommunsektorn får ca 1 000
            miljoner kronor mer än med den politik som
          </note>
          <note>
            Socialdemokraterna, Vänstern och Miljöpartiet står för.
          </note>
          <note>
            Det är naturligtvis besvärande för Socialdemokraterna, och därför
            riktar man in sig på att vårt budgetalternativ är dåligt underbyggt.
            Huvudnumret är att vårt budgetalternativ inte får genomslag från
            den
          </note>
          <note>
            1 januari 1999. Därför kan vi inte räkna hem helårseffekten för
            nästa budgetår.
          </note>
          <note>
            Fru talman! Det är naturligtvis så, att varje budgetalternativ
            som läggs fram i denna kammare förutsätter att det sker ett regeringsskifte
            för att det skall kunna genomföras. Då vill jag fråga Sonia Karlsson
            när detta regeringsskifte skall anses ha inträffat för att något
            budgetalternativ skall vara relevant.
          </note>
          <note>
            Låt mig hänvisa, fru talman, till att vi lade fram våra utgiftsramar
            den 2 maj 1998, om jag minns rätt, med förslag inför år 1999.
            Redan då gavs dessa förutsättningar. Grunden för kritiken av vårt
            budgetalternativ faller egentligen.
          </note>
          <note>
            Till yttermera visso sade jag i debatten den
          </note>
          <note>
            2 december att vi är beredda att ändra oss så att våra förslag
            träder i kraft den 1 juli - alltså en halvårseffekt - om det kan
            minska kritiken. Jag tror dock inte att kritiken från Socialdemokraterna
            minskar, oavsett vad oppositionen gör. Ni hittar nya formella
            angreppspunkter på vårt budgetalternativ. Det må ni gärna göra.
          </note>
          <note>
            Det finns dock, fru talman, anledning att peka på regeringens
            brister när det gäller budgethanteringen.
          </note>
          <note>
            Vi fattade den 2 december beslut om utgiftsramar som utgick från
            helt felaktiga utgångspunkter. Den debatt vi för i dag utgår från
            helt felaktig utgångspunkter, eftersom regeringen själv nu har
            reviderat sina tillväxtprognoser, precis som vi kristdemokrater
            sade i den debatten.
          </note>
          <note>
            Fru talman! Slutligen vill jag gå över till Socialdemokraternas
            kommunalekonomiska perspektiv. Ni vann valet 1994, Sonia Karlsson,
            på två löften. Det första var att det skulle vara slut på nedskärningarna
            inom vård och omsorg - det borgarna hade ägnat sig åt. Det andra
            var att arbetslösheten snabbt skulle pressas tillbaka till 5 %
            redan 1995.
          </note>
          <note>
            Sonia Karlsson kan inte komma ifrån det faktum att höjningen
            av egenavgifterna, beslutad i denna kammare på förslag av den
            socialdemkratiska regeringen, har dränerat kommunernas budget
            med ca 18
          </note>
          <note>
            miljarder kronor. Man har alltså vägrat att tillämpa finansieringsprincipen
            på den punkten.
          </note>
          <note>
            Jag tycker att det skulle vara bra med litet ödmjukhet, Sonia
            Karlsson. Lägg gärna fram förslag, fyra år försenat, till hur
            tillväxt och sysselsättning skall kunna öka.
          </note>
          <note type="speaker">
            Anf. 30 SONIA KARLSSON (s) replik:
          </note>
          <note>
            Fru talman! Jag kan säga att det känns ännu mer skakigt, eftersom
            Mats Odell hänvisar både till lägre utgifter, större budgetmarginal,
            större besparingar etc.
          </note>
          <note>
            Det är ju så att pengarna inte räcker till. Det är inte bara
            formellt. Vi kan ta ett konkret förslag och titta på avfallsskatten.
            För det första skulle den inte genomföras förrän i mitten på året,
            och ni har ändå räknat med en helårseffekt. För det andra är det
            inte klart, för vi har ännu inte fått klartecken från EU. Där
            fattas 650
          </note>
          <note>
            miljoner, exempelvis.
          </note>
          <note>
            Vad gäller alla de andra delarna - trafikförsäkringen, egenavgiften
            och skattekontrollen - får ni ut väldigt mycket på väldigt kort
            tid. Det gäller utförsäljning av statliga företag m.m.
          </note>
          <note>
            Vi är besvikna över att antalet arbetstillfällen i kommunerna
            inte ökade fortare. Det berodde på hur situationen såg ut. Under
            de borgerliga regeringsåren försvann det nästan 110 000 arbetstillfällen.
            Sysselsättningen minskade i kommuner och landsting. När vi tog
            över makten försökte vi i det längsta undanhålla kommunerna från
            att bli berörda. Men bl.a. på grund av skatteunderlaget och egenavgifterna
            påverkades också kommunerna.
          </note>
          <note>
            Under vår tid har sysselsättningen minskat med ytterligare ungefär
            44 000 anställda, men nu är siffrorna på väg att öka. Det kommer
            extra pengar till
          </note>
          <note>
            2001 - 22 000 miljoner. Det har redan skett en stor ökning av
            antalet anställda - ungefär 8 000 per år i kommuner och landsting.
          </note>
          <note>
            Vad det gäller egenavifterna vill jag ändå säga att
          </note>
          <note>
            Kommunförbundet självt säger att man efter 18-
          </note>
          <note>
            miljarders-programmet godtog att egenavgifterna inte skulle kompenseras.
          </note>
          <note type="speaker">
            Anf. 31 TALMANNEN:
          </note>
          <note>
            Tiden är slut, Sonia Karlsson.
          </note>
          <note type="speaker">
            Anf. 32 MATS ODELL (s) replik:
          </note>
          <note>
            Fru talman! Det hade varit märkligt om den nya socialdemokratiska
            majoriteten i Kommunförbundet inte hade lyssnat till husbondens
            röst. Där tycker jag inte att Sonia Karlsson skall vara så förvånad.
          </note>
          <note>
            Hon ger mig ändå rätt när jag säger att det inte spelar någon
            roll vilka förslag vi lägger fram. Man kommer från regeringssidan
            att gå längre bakåt i kedjan. Förslaget var inte godkänt av EU,
            säger man då. Ett annat argument har varit att vi inte lägger
            fram lagförslag till regelförändringarna. Hade vi gjort det hade
            ni sagt att vi inte hade skickat dem till Lagrådet.
          </note>
          <note>
            Hade vi lagt fram andra förslag hade ni självklart hittat nya
            argument.
          </note>
          <note>
            Det är som jag säger, fru talman. Alla budgetalternativ förutsätter
            ändå att det har skett ett regeringsskifte och att man har tillgång
            till Regeringskansliet.
          </note>
          <note>
            Visst kan vi lägga fram lagförslag om vi får tillgång till Regeringskansliets
            resurser. Budgetalternativen är ju ändå framtagna utifrån de beräkningskonventioner
            som Finansdepartementet och riksdagens finansutskott arbetar efter.
          </note>
          <note>
            Jag tycker att vi skall lämna dessa småtterier bakom oss och
            titta på de stora skiljelinjer som finns mellan partierna. Det
            handlar ytterst, fru talman, om att se till att det blir så goda
            förutsättningar för tillväxt, företagande och nya jobb att vi
            kan bryta den negativa utvecklingen och få resurser till de gemensamma
            åtagandena och få människor i arbete.
          </note>
          <note type="speaker">
            Anf. 33 SONIA KARLSSON (s) replik:
          </note>
          <note>
            Fru talman! Mats Odell behöver inte hitta på ytterligare förslag
            som jag skulle kunna protestera mot.
          </note>
          <note>
            Det räcker så väl med att kritisera det som finns i den kristdemokratiska
            motionen för att inte vara tillräckligt. Den miljard ni vill ta
            fram till sjukvården är inte finansierad.
          </note>
          <note>
            Sedan säger Mats Odell att det här med Kommunförbundet berodde
            på att det hade fått en socialdemokratisk majoritet. Jag tror
            ändå att alla var så pass klara över hur Sveriges ekonomi såg
            ut 1994 att man insåg att det var helt nödvändigt att få ordning
            på ekonomin och få ned det stora budgetunderskottet.
          </note>
          <note>
            Sedan, Mats Odell, är ju ni också med på pensionsreformen, och
            det är där vi har egenavgifterna.
          </note>
          <note>
            Jag har inte sett i kristdemokraternas motion att man vill kompensera
            för det. Dessutom är inte egenavgifterna så mycket som 18 miljarder.
            Jag tror att de ligger på ungefär 10 miljarder.
          </note>
          <note type="speaker">
            Anf. 34 MATS ODELL (kd) replik:
          </note>
          <note>
            Fru talman! Det är väldigt bra om det plötsligt blir
          </note>
          <note>
            "nödvändigt" att sanera statens finanser efter valet.
          </note>
          <note>
            Före valet var det en slakt av välfärden! Det är detta jag reagerar
            emot.
          </note>
          <note>
            Det var väl också bra att valdagen innebar att den socialdemokratiska
            gruppen i Kommunförbundet tyckte att det var självklart att kunna
            ta ifrån kommunerna i storleksordningen 18 miljarder och också
            fick klartecken för det. Gläds åt det, Sonia Karlsson!
          </note>
          <note>
            Anf. 35 CAMILLA DAHLIN-
          </note>
          <note type="speaker">
            ANDERSSON (fp):
          </note>
          <note>
            Fru talman! Min avsikt var egentligen att begära replik på Siv
            Holma. Det beror nog mest på min bristande kunskap och brist på
            rutin.
          </note>
          <note>
            Jag vill i alla fall understryka för Siv Holma att
          </note>
          <note>
            Folkpartiet säger nej till kommunalisering av LSS. Vi säger också
            nej till pengarna till den s.k. bolagsakuten. Vi tycker inte att
            man skall stödja kommunala konkursdrabbade bolag som inte tillhör
            den kommunala kärnverksamheten.
          </note>
          <note>
            Däremot ställer vi oss bakom förslaget om extra statsbidrag till
            kommunerna. Vi vill t.o.m. öronmärka dem så att de verkligen skall
            hamna inom vården och skolan. Men det allra viktigaste för kommunerna
            är att deras invånare kommer i arbete. Då förbättras kommunernas
            ekonomi avsevärt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            6 § Statsskuldsräntor m.m.
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU4
          </note>
          <note>
            Utgiftsområde 26 Statsskuldsräntor m.m. (prop.
          </note>
          <note>
            1998/99:1 delvis)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 15 december.)
          </note>
          <note>
            7 § Avgiften till Europeiska gemenskapen
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU5
          </note>
          <note>
            Utgiftsområde 27 Avgiften till Europeiska gemenskapen (prop.
            1998/99:1 delvis)
          </note>
          <note type="speaker">
            Anf. 36 PER LANDGREN (kd):
          </note>
          <note>
            Fru talman! Avgifterna till EG har många goda syften. Det handlar
            om att driva ett gemensamt arbete för att förverkliga visionen
            om en integrerad marknad som binder folken och länderna samman
            för en varaktig vänskap och fred. Det handlar också om att omfördela
            resurser för att bidra till en alltmer homogen gemenskap, s.k.
            cohesion.
          </note>
          <note>
            För att dessa goda visioner skall kunna förverkligas krävs dock
            rimligare och jämlika kriterier som skall ge en rättvis beräkningsgrund
            för storleken på de olika ländernas avgifter. I en särskild motion
            för utgiftsområdet redovisar vi kristdemokrater den principiella
            hållning vi anser att Sverige bör ha när det gäller den svenska
            medlemsavgiftens storlek i EU:s långsiktiga budgetarbete.
          </note>
          <note>
            Riksdagens antagna mål för den svenska EU-
          </note>
          <note>
            budgetpolitiken behöver kompletteras. Den nuvarande målsättningen
            innebär bl.a. att Sverige skall verka för en effektiv och återhållsam
            budgetpolitik inom unionen. Målen innebär även att Sverige skall
            verka för en förbättrad budgetdisciplin vid användningen av
          </note>
          <note>
            EU:s budgetmedel.
          </note>
          <note>
            Men de frågor som nu aktualiseras i förhandlingarna om det finansiella
            perspektivet var inte kända när riksdagen för fyra år sedan beslutade
            om de mål som fortfarande gäller för området. Något mål om att
          </note>
          <note>
            Sveriges andel av EU:s budget borde minska har inte antagits.
          </note>
          <note>
            Mot denna bakgrund är det en gåta att socialdemokraterna och
            framför allt de EU-fientliga stödpartierna inte tillstyrker motionen
            om att målen för utgiftsområde 27, Avgiften till den Europeiska
            gemenskapen, bör kompletteras med att den svenska andelen av EU:s
            budget bör minska. Att klaga över den totala avgiften går således
            an för en del partier i denna riksdag, men att kraftfullt bidra
            till att avgiften blir mindre vågar inte dessa partier.
          </note>
          <note>
            Fru talman! Jag vill med detta anförande yrka bifall till vår
            reservation.
          </note>
          <note type="speaker">
            Anf. 37 AGNE HANSSON (c):
          </note>
          <note>
            Fru talman! Det finns många goda syften med avgiften till EU,
            framförs det här i debatten, och det är ju riktigt. Det är naturligtvis
            en mycket god föresats att å ena sidan ha målsättningen att behöva
            betala in så lite avgift som möjligt till EU och å andra sidan
            försöka få mera tillbaka. Jag har förstått att detta är regeringens
            strategi. Det är en god föresats, men förutsättningen är då att
            man lyckas. Det beror kanske också på vilken strategi man har
            i förhandlingarna, vilket vi förvisso inte skall diskutera nu.
          </note>
          <note>
            Men att då börja med att försöka minska på de områden där vi
            har möjlighet att få mera tillbaka för att kunna minska medlemsavgiften
            till EU är icke någon god strategi. Det är oerhört viktigt att
            vi vet vad det är för pengar vi skall få tillbaka. Här vill jag
            hänvisa till det särskilda yttrande som finns fogat till betänkandet
            om att man måste betona vad de pengar som kommer tillbaka skall
            användas till.
          </note>
          <note>
            Den viktigaste utgångspunkten för vårt agerande gentemot EU måste
            vara att skapa de bästa förutsättningarna för att hela landet
            skall leva. Det gäller inte minst de pengar som går till strukturfonderna
            för
          </note>
          <note>
            Agenda 2000 och allt som har med det att göra. Här menar vi att
            regeringen måste agera med största kraft i förhandlingarna om
            de nya finansiella perspektiven och i förhandlingarna om en reformerad
            regional- och strukturpolitik agera på ett sådant sätt att hela
            landet i fortsättningen skall leva.
          </note>
          <note>
            Jämfört med i dag kan en större del av medlemsavgiften hämtas
            hem. De regionalpolitiska stöden i
          </note>
          <note>
            EU skall ha samma syfte som de regionalpolitiska stöden i Sverige
            har, nämligen att ge alla människor, oavsett var i landet de bor,
            tillgång till arbete, service och en god miljö. Hela landet måste
            ges förutsättningar för att utvecklas. Sverige har inte råd att
            avstå från den utvecklingspotential som finns i hela landet.
          </note>
          <note>
            Man får naturligtvis inte driva en linje där medlemsavgiften
            blir huvudfrågan så att det blir en strategi på bekostnad av de
            fattiga delarna av landet. Från
          </note>
          <note>
            Centerpartiet vill vi framhålla att det är av stor vikt att
          </note>
          <note>
            Sverige får största möjliga utbyte av EU:s strukturfonder. Många
            regioner i Sverige ligger ekonomiskt på EU:s fattigdomsgräns,
            och inte minst för dessa regioner är det viktigt att Sverige fullt
            ut utnyttjar
          </note>
          <note>
            EU-stödet. En koncentration av strukturfondssatsningar till de
            mest utsatta delarna av landet är därför särskilt viktig. Strukturfonderna
            är av stor vikt för den ekonomiska utvecklingen, och de möjligheter
            som de skapar måste utnyttjas fullt ut.
          </note>
          <note>
            Frågan är om man egentligen inte borde börja med att ta den diskussionen
            och mindre skjuta in sig på att det är avgiften som skall minska.
            Vi ser det som så viktigt att strukturfonderna får full genomslagskraft
            att man egentligen kanske borde diskutera om inte medlemsavgiften
            till EU borde höjas i stället för att sänkas.
          </note>
          <note type="speaker">
            Anf. 38 SVEN-ERIK ÖSTERBERG (s):
          </note>
          <note>
            Fru talman! Avgiften till Europeiska gemenskapen är den avgift
            som vi som nation betalar för medlemskapet i Europeiska unionen.
            Avgiften under det kommande budgetåret uppgår till nästan 22 miljarder
            kronor. En ansenligt stor summa, det kan naturligtvis erkännas.
            EU-budgeten kommer för första gången
          </note>
          <note>
            1999 att fastställas i euro, men betalningen från oss kommer
            i sedvanlig ordning att ske i kronor.
          </note>
          <note>
            Avgiften för vår del föreslås bli 21 908 000 000
          </note>
          <note>
            kronor, för att nämna den exakta siffran. Denna summa kommer
            att redovisas i fem anslagsposter:
          </note>
          <note>
            - Tullavgift
          </note>
          <note>
            - Särskilda jordbrukstullar och sockeravgifter
          </note>
          <note>
            - Mervärdesbaserad avgift
          </note>
          <note>
            - Avgift baserad på bruttonationalinkomsten
          </note>
          <note>
            Den femte utgiftsposten är avgiften till Storbritanniens budgetreduktion.
            Enligt regeringen är det inte meningsfullt att för närvarande
            göra en prognos över utvecklingen på anslagsposten avseende Storbritanniens
            budgetreduktion, som därför redovisas under de fyra övriga anslagsposterna.
            I kommande budgetpropositioner kommer man tydligare att redogöra
            för avgiftsfördelningen i en särskild post.
          </note>
          <note>
            Beräkningen av anslaget för det kommande budgetåret utgår från
            kommissionens budgetförslag för
          </note>
          <note>
            1999. Budgetpolitiken på lite längre sikt kommer i stor utsträckning
            att styras av det kommande beslutet om finansiella ramar efter
            1999.
          </note>
          <note>
            Förhandlingar om ett nytt finansiellt perspektiv sker inom ramen
            för Agenda 2000. Beslutet om detta skall gälla åren 2000-2006.
            Beslutet i sig kommer, om man skall tro slutsatserna från Europeiska
            rådets möte i Cardiff, att fattas senast i mars 1999. Det är alltså
            ett arbete som pågår ganska intensivt just nu.
          </note>
          <note>
            Vid behandlingen av det nu aktuella utgiftsområdet inför budgetåret
            1998 redovisade utskottet EU-
          </note>
          <note>
            kommissionens förslag i dokumentet Agenda 2000.
          </note>
          <note>
            Utskottet konstaterade då att en övergripande svensk reaktion
            var att förslaget i otillräcklig utsträckning beaktar den kommande
            utvidgningen. Sveriges hållning är att taket för egna medel kan
            och bör vara oförändrat även efter en fullständig utvidgning,
            dvs.
          </note>
          <note>
            högst 1,27 % av BNI.
          </note>
          <note>
            Den svenska regeringen slog vidare fast att en korrigeringsmekanism
            bör införas för att begränsa enskilda medlemsländers bidrag till
            finansieringen av
          </note>
          <note>
            EU-budgeten. Utskottsmajoriteten kan med tillfredsställelse konstatera
            att den svenska regeringens arbete och hållning under det senaste
            året ligger väl i linje med vad utskottet sagt vid tidigare tillfällen
            då frågan debatterats i kammaren.
          </note>
          <note>
            För att uttrycka mig enkelt och rakt kan jag säga att vi anser
            att vårt ekonomiska bidrag till den gemensamma EU-budgeten i jämförelse
            med många andra länders bidrag är alldeles för högt. Vi är med
            ytterligare ett förtydligande alldeles för stora nettobidragsgivare.
          </note>
          <note>
            Vi kan vidare konstatera att den svenska regeringen tillsammans
            med andra medlemsländer i Ekofinrådet har aktualiserat ett tak
            för medlemsavgiften som bl.a. syftar till att minska Sveriges
            nettobidrag till
          </note>
          <note>
            EU.
          </note>
          <note>
            Kommissionen presenterade den 7 oktober 1998
          </note>
          <note>
            en rapport om systemet med egna medel. Kommissionen tar upp följande
            alternativa lösningar på problemet med just bördefördelningen:
          </note>
          <note>
            - åtgärder på inkomstsidan i form av avskaffad korrektion för
            Storbritannien och ökad användning av BNI-avgiften
          </note>
          <note>
            - åtgärder på utgiftssidan av EU:s budget i form av nationell
            medfinansiering av jordbrukspolitiken, alltså direktstöden
          </note>
          <note>
            - åtgärder via nettobidraget i form av nettokorrigeringsmekanism
          </note>
          <note>
            Sverige vill genom sin regering att utgifterna över statsbudgeten
            till Europeiska unionen skall minska.
          </note>
          <note>
            Sverige vill således åstadkomma ett system som avlastar statsbudgeten
            och på så sätt påverkar betalningarna till EU:s budget.
          </note>
          <note>
            Kommissionens tre olika alternativ kan i och för sig alla åstadkomma
            detta resultat. Mest nackdelar har alternativet med nationell
            medfinansiering av jordbrukspolitiken. Korrigeringsmekanismen
            och åtgärder på inkomstsidan ger bäst effekt. Nettokorrigeringsmekanismen
            ger det bästa utfallet för Sverige, om man ser det enskilt, och
            ger också det bästa långsiktiga skyddet mot alltför stor finansieringsbörda.
          </note>
          <note>
            Jag vill också återigen påpeka att Sveriges hållning i denna
            fråga är att vi skall verka för en återhållsam och effektiv budgetpolitik
            inom EU. De tidigare målen från utskottets sida ligger med skärpa
            fast.
          </note>
          <note>
            Dessa faktum togs också upp i den interna utfrågning som utskottet
            hade med representanter för Finansdepartementet tidigare i höstas.
            Den svenska hållningen har också varit föremål för samråd i EU-nämnden.
          </note>
          <note>
            Utskottsmajoriteten förutsätter att regeringen med all styrka
            och kraft driver på frågan om att lösa problemet med bördefördelningen.
            Det är viktigt att vår del i EU-budgeten kan hållas så stram som
            möjligt.
          </note>
          <note>
            Vi förutsätter därför med skärpa att regeringen driver frågan
            vidare i den riktning som utskottet tidigare har uttalat sig om.
          </note>
          <note>
            Jag skall också lite grann kommentera den centerhållning som
            jag tycker är en lite ny infallsvinkel.
          </note>
          <note>
            Agne Hansson sade att utgifterna egentligen borde öka, att det
            inte gör någonting bara vi får mer tillbaka.
          </note>
          <note>
            Det är en helt annan linje än regeringen har drivit i den här
            frågan tidigare.
          </note>
          <note>
            När jag läser motivreservationen från Centern inser jag att vi
            kan instämma i mycket av den text som står där. Det är lite synd
            att Centerpartiets representant i utskottet inte framfört detta.
            Det fick vi se när betänkandet väl var justerat. Mycket av den
            text som fanns om strukturfonder och att vi skall ha en rättvis
            fördelning så att hela landet kan tillgodogöra sig detta hade
            kunnat inarbetas i utskottets betänkande. Jag beklagar att det
            inte framfördes. Jag tror att vår inställning är ganska lika på
            den linjen, Agne Hansson, när det gäller att få nytta av strukturfonder
            och att ha en rättvis fördelning i landet.
          </note>
          <note>
            Till sist, fru talman, vill jag yrka bifall till utskottets hemställan
            i dess helhet och avslag på de båda reservationerna.
          </note>
          <note type="speaker">
            Anf. 39 AGNE HANSSON (c) replik:
          </note>
          <note>
            Fru talman! Sven-Erik Österberg har på ett föredömligt sätt redogjort
            för den strategi som regeringen har när det gäller att försöka
            sänka vår andel av nettobidraget till EU. Jag kan dela den uppfattningen.
          </note>
          <note>
            Det är naturligtvis viktigt att man kommer till rätta med sådana
            saker som att reducera Storbritanniens undantag, och att man för
            en restriktiv strukturpolitik och en effektiv och stram budgetpolitik
            inom
          </note>
          <note>
            EU. Det är naturligtvis oerhört viktigt.
          </note>
          <note>
            Däremot uppfattar jag att Sven-Erik Österberg är överens med
            mig när det gäller att se till att vi använder strukturfonderna
            på ett så vettigt sätt som möjligt och får tillbaka så mycket
            som möjligt. Där har jag tyvärr inte ännu sett någon kraftfull
            strategi från regeringens sida. Jag har efterlyst den i interpellationer
            till den nya tillväxtministern, och jag har efterlyst den i
          </note>
          <note>
            EU-nämnden. Jag tror att det är oerhört viktigt att vi inte tappar
            bort den här viktiga delen i EU-fonderna och i EU-stödet när vi
            diskuterar medlemsavgiften.
          </note>
          <note>
            Jag säger fortfarande att det är ett vällovligt syfte att tro
            att man skall sänka medlemsavgiften och samtidigt få mer tillbaka.
            Jag skulle vilja se mer av konstruktiv offensiv strategi för just
            hur man får mer tillbaka ur EU:s strukturfonder till Sverige.
          </note>
          <note type="speaker">
            Anf. 40 SVEN-ERIK ÖSTERBERG (s):
          </note>
          <note>
            Fru talman! Det arbete som sker i förhandlingarna om strukturfonderna
            pågår just nu. Det är svårt att i detalj redogöra för det. Agne
            Hansson känner till hur diskussionerna har gått.
          </note>
          <note>
            Att försöka minska avgiften och samtidigt få mer tillbaka är
            lite grann som det indiska reptricket. Det är ändå ett sätt att
            påvisa att vi betalar jämfört med andra europeiska länder mer
            i avgift än de. På den punkten har vi fått visst stöd från kommissionen,
            dvs.
          </note>
          <note>
            Sverige ger ett för högt nettobidrag.
          </note>
          <note>
            Att försöka få strukturfonder som passar Sverige och Sveriges
            geografi medför att en rad andra regioner i Europa följer med
            i tanken. Det höjer utgiftstrycket enormt. Då krockar vi mot det
            andra nationella målet, dvs. att försöka få ned avgiften i sin
            helhet.
          </note>
          <note>
            Agne Hansson redovisade en annan uppfattning, nämligen att det
            gjorde inte så mycket om avgiften ökar bara vi får mer tillbaka.
            Det är inte Sveriges officiella hållning. Därför måste arbetet
            ske med tillförsikt för att kunna nå så långt som möjligt.
          </note>
          <note>
            Det finns naturligtvis ett nationellt intresse, som jag sade
            i mitt huvudanförande, att vi försöker få så stor del av de strukturfondspengar
            som finns för Sverige fördelat geografiskt väl över hela landet.
          </note>
          <note type="speaker">
            Anf. 41 AGNE HANSSON (c) replik:
          </note>
          <note>
            Fru talman! Jag delar Sven-Erik Österbergs uppfattning att vi
            är för stora nettobidragsgivare. Jag önskar Sven-Erik Österberg
            och hans parti god framgång med försöken att betala mindre och
            få tillbaka mer.
          </note>
          <note>
            Fru talman! Jag ber att få yrka bifall till reservation nr 2.
          </note>
          <note type="speaker">
            Anf. 42 PER LANDGREN (kd):
          </note>
          <note>
            Fru talman! Det viktiga är att beräkningsgrunderna för avgifterna
            upplevs som rättvisa. Argumenteringen i kammaren får inte låta
            egoistisk och gå emot den grundläggande vision som finns bakom
            avgifterna, dvs. en fördelning för en harmonisk utveckling inom
            EU.
          </note>
          <note>
            Mot bakgrund av vad Sven-Erik Österberg sade känns det märkligt
            att man inte som föreslås i vår motion vill skriva in den linje
            vi är överens om i de mål som finns för utgiftsområdet och som
            regeringen skall följa. Därför känns det roligt att statsministern
            drev kristdemokraternas linje i Wien, och det är då motsvarande
            tråkigt att riksdagen inte sluter upp bakom den linjen.
          </note>
          <note type="speaker">
            Anf. 43 SVEN-ERIK ÖSTERBERG (s):
          </note>
          <note>
            Fru talman! Jag upplever reservationen från kristdemokraterna
            som att de försöker slå in redan öppna dörrar ytterligare en gång
            till så att de skall bli ännu mer öppna - hur nu det skall gå
            till. Det handlar mer om att kristdemokraterna vill påvisa att
            de driver frågan att sänka avgiften till Europaunionen ännu hårdare
            än regeringen. Så är det inte. Regeringen har klart och tydligt
            markerat, liksom utskottsmajoriteten vid tidigare tillfällen,
            att det här är en viktig fråga och att man så långt som möjligt
            försöker driva frågan klart och tydligt.
          </note>
          <note>
            Kristdemokraterna visar en övertro till sin egen motion om de
            tror att förslaget i motionen kan ge ett helt annat utfall. Det
            är fråga om ett komplicerat förhandlingsarbete. Precis som Per
            Landgren säger går det inte att bara driva fram egoistiska skäl,
            det gäller att ha en relevant syn i hela europeiska samarbetet,
            där en synpunkt skall vägas in och stå trycket mot andra länders
            tyckande. Det är precis så regeringen driver frågan. Det skall
            vara rättvist ur allas ögon sett, inte bara ur egoistisk svensk
            synvinkel - då kommer man ingenstans i ett europeiskt samarbete.
          </note>
          <note type="speaker">
            Anf. 44 PER LANDGREN (kd):
          </note>
          <note>
            Fru talman! Vi är överens. Det handlar inte för vår del om att
            slå in öppna dörrar. Snarare handlar det om initiativförmåga och
            att riksdagen skall ha en drivande linje i förhållande till regeringen.
          </note>
          <note type="speaker">
            Anf. 45 SVEN-ERIK ÖSTERBERG (s):
          </note>
          <note>
            Fru talman! Det går inte att vara tydligare om vilken linje som
            har drivits i den här frågan från utskottsmajoritetens och regeringens
            sida. Att skriva ännu mer kommer bara att betraktas som en störande
            upprepning. Jag tycker att det klart och tydligt framgår vad regeringen
            och utskottsmajoriteten vill i frågan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            8 § Rikets styrelse m.m.
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU1
          </note>
          <note>
            Utgiftsområde 1 Rikets styrelse m.m. (prop. 98/99:1
          </note>
          <note>
            delvis)
          </note>
          <note type="speaker">
            Anf. 46 PER UNCKEL (m):
          </note>
          <note>
            Fru talman! Får jag inleda denna diskussion med några synpunkter
            på ett par av de ämnen som behandlas i konstitutionsutskottets
            betänkande nr 1 om rikets styrelse. Det är tre saker jag tänkte
            be att få ta upp kammarens tid med. Först presstödet, därefter
            något om partistödet och därefter till slut ett par ord om den
            höjning av riksdagsledamöternas arvoden som utskottet föreslår
            riksdagen att besluta.
          </note>
          <note>
            Först emellertid ett par ord om presstödet och de förslag som
            Moderaterna i den delen har lagt fram för riksdagen. De innebär
            en betydande besparing på statens utgifter, men framför allt och
            än viktigare innebär de en massmedial strukturförändring.
          </note>
          <note>
            Det har många gånger sagts att presstödet behövs och har tjänat
            sitt syfte såsom förutsättningen för att mångfalden inom medierna
            skall kunna upprätthållas.
          </note>
          <note>
            Ingenting, fru talman, tyder på vid en genomgång av erfarenheterna
            av det vid det här laget rätt mångåriga presstödet att detta syfte
            har uppnåtts. Tvärtom finns det skäl att hävda att presstödet
            i sin konstruktion snarare verkat konserverande på en massmediestruktur
            som presstödet förutan hade kunnat utvecklats friare och mer mångfaldigt.
          </note>
          <note>
            Det är viktigt när man diskuterar presstödets konstruktion att
            vidga blicken något till att omfatta inte bara tidningar utan
            också se till hela den massmediala strukturen och fråga sig vilken
            massmedial mångfald som kan uppnås genom hela det breda fältet
            av olika kommunikationsformer. Jag tillhör ingalunda dem som tror
            att den tryckta tidningens tid är förbi, men väl dem som tror
            att den tryckta tidningen kommer att behöva kompletteras med många
            olika distributionsformer för nyheter och andra ting som tidningarna
            i dag publicerar.
          </note>
          <note>
            Det presstöd vi i dag har torde snarast verka konserverande på
            sådana publikationer som borde ha förändrats ut ur den konventionella
            tidningsstrukturen för att i stället motsvara ett informationsbehov
            som kan tillgodoses med hjälp av andra distributionsformer.
          </note>
          <note>
            Moderata samlingspartiet förordar således mot den bakgrunden
            att presstödet successivt trappas ned och förutsättningar därmed
            öppnas för en friare konkurrens och en mer mångfaldig massmediestruktur
            än den vi har med det statliga presstödet i den nuvarande konstruktionen.
          </note>
          <note>
            Låt mig därtill lägga att presstödet i sin praktiska tillämpning
            och i sina detaljer på ett otillbörligt och olyckligt sätt styr
            tidningsföretagens sätt att utveckla sina företag, på det sätt
            som är vanligt när det gäller allehanda bidrag i vårt samhälle.
            Man anpassar sig till de regler som bidragen ställer upp och avstår
            därmed från att göra det som man skulle ha gjort bidraget förutan.
            Presstödet bör alltså gradvis avvecklas.
          </note>
          <note>
            I fråga om partistödet hävdar Moderata samlingspartiet att partier
            kan klara sig med lite mindre av statligt stöd än det som för
            närvarande utgår. Också i det här fallet kommer våra förslag att
            leda till en besparing på statens utgifter. Men precis som fallet
            är när det gäller presstödet dikteras våra förslag om en lägre
            partistödsnivå inte enbart av den statsfinansiella hushållningen
            utan också av ambitionen att säkerställa att partier inte i onödigt
            stor utsträckning kommer att betrakta sig själva som offentligt
            finansierade institutioner.
          </note>
          <note>
            Vi för just nu i det svenska samhället en intressant diskussion
            om villkoren för demokratins utveckling.
          </note>
          <note>
            Många påpekar att de politiska partierna har ett påtagligt behov
            av inre och yttre förnyelse. Jag delar den uppfattningen. Men
            jag tror samtidigt att denna yttre och inre förnyelse kommer att
            kräva mer av det fria och obundna som partierna en gång stod för
            och mindre av det offentlig-rättsliga institutionaliserade som
            partierna i dag i alltför stor utsträckning kommit att bli.
          </note>
          <note>
            När vi föreslår, fru talman, att stödet till partierna sänks
            i förhållande till regeringens förslag är det också en signal
            till en förnyelse av partiernas verksamhet som i högre grad återknyter
            till vad partierna en gång var som ideellt skapande och kämpande
            organisationer, bort från den status av offentligrättsliga institutioner
            som de dessvärre gradvis har kommit att bli. Slutsatsen av detta
            är alltså att partistödet bör sättas till ett lägre belopp än
            det regeringen föreslår i sin budgetproposition.
          </note>
          <note>
            Till slut vill jag säga ett par ord om den förändring av riksdagsledamöternas
            arvoden som föreslås i utskottets betänkande. På denna punkt delar
            Moderata samlingspartiet, som har kommit att bli utskottets majoritet
            och som i sin praktiska tillämpning innebär att riksdagsledamöternas
            arvoden återanpassas till den nivå där riksdagen tidigare uttalat
            att de borde ligga.
          </note>
          <note>
            Av somliga anses detta vara en otillbörligt hög nivå. Jag delar
            inte den uppfattningen. Många illustrationer kan i detta sammanhang
            erbjudas för att understryka att de svenska riksdagsledamotsarvodena
            i dag hamnar på en nivå som ligger under det europeiska genomsnittet,
            och som uppenbarligen har kommit att innebära växande problem
            med rekryteringen till den typ av förtroendeuppdrag som riksdagsledamotskapet
            är ett exempel på.
          </note>
          <note>
            Utskottet föreslår emellertid på denna punkt att den förändring
            som tidigare föreslagits träda i kraft redan under den gångna
            hösten skjuts framåt till det kommande årsskiftet, dels därför
            att detta i så fall inte behöver innebära den retroaktivitet som
            skulle legat i det ursprungliga förslaget, dels därför att förslaget
            i sina tekniska konsekvenser därigenom blir lättare att genomföra.
          </note>
          <note>
            Det finns alltså enligt vår mening skäl för riksdagen att fatta
            beslut om en återanpassning av riksdagsledamöternas arvoden till
            den nivå riksdagen tidigare beslutat att arvodena skall ligga
            på.
          </note>
          <note>
            Nu har emellertid, fru talman, tekniken spelat
          </note>
          <note>
            Moderaterna ett spratt såtillvida att vi kommer att vara förhindrade
            att rösta för denna vår övertygelse, eftersom riksdagen kommer
            att fatta samtliga sina budgetbeslut under denna avdelning i ett
            enda ställningstagande. I detta budgetbeslut avstår Moderata samlingspartiet,
            eftersom de ramar som riksdagen tidigare beslutat om avviker från
            de ramar som vi egentligen hade velat se riksdagen följa, vilket
            i sin tur leder till att vi tvingas avstå också i omröstningen
            om arvodena. Jag vill emellertid försäkra att om tekniken hade
            medgivit ett separat ställningstagande kring denna fråga hade
            Moderata samlingspartiets riksdagsledamöter röstat ja till det
            förslag utskottet framlägger i sitt betänkande.
          </note>
          <note type="speaker">
            Anf. 47 KENNETH KVIST (v):
          </note>
          <note>
            Fru talman! Jag vill i det här anförandet framför allt ta upp
            den fråga som utskottets ordförande Per
          </note>
          <note>
            Unckel var inne på sist, nämligen frågan om riksdagsledamöternas
            arvoden. Jag vill emellertid också säga att vi i Vänsterpartiet,
            till följd av den uppgörelse om budgeten som vi har gjort med
            Socialdemokraterna, ansluter oss till utskottets betänkande i
            alla avseenden utom detta.
          </note>
          <note>
            Vi anser t.ex. att den kritik mot presstödet som
          </note>
          <note>
            Per Unckel anför egentligen är illa grundad. Det är naturligtvis
            en borgerlig strävan att vilja ha ett än starkare monopol över
            pressmedierna än vad man har.
          </note>
          <note>
            Visserligen kanske olika kapitalgrupper, som kan ha intressenter,
            har råd att hålla tidningar, men presstödet har fungerat så att
            tidningar som har haft svårt att leva vidare har kunnat göra det.
            Det har fungerat så att det har funnits alternativa röster i pressen.
            Därför är det viktigt att slå fast att presstödet bör vara kvar.
          </note>
          <note>
            Det är klart att man kan granska enskildheter i regelverket osv.
            framöver, men det är ändå bra att det finns ett presstöd, fru
            talman.
          </note>
          <note>
            Så går jag över till detta med våra ersättningar.
          </note>
          <note>
            Det är en ganska kraftig höjning som föreslås för riksdagens
            ledamöter. Nuvarande arvode är
          </note>
          <note>
            30 300 kr, och det föreslås höjt med 5 700 kr, till
          </note>
          <note>
            36 000 kr. Därutöver skall vi framdeles få en kostnadsersättning
            på över 3 000 kr per månad. Den är nu drygt 5 000 kr per månad.
            Vi menar att denna kostnadsersättning bör avskaffas.
          </note>
          <note>
            Riksdagen förser oss ledamöter med så mycket teknisk utrustning,
            och vi har dessutom möjlighet till fria resor i landet, att det
            inte finns några motiv för att ha kvar den här kostnadsersättningen.
            Det finns datorer som vi har tillgång till hemma. Vi har tillgång
            till telefon i hemmet för tjänstesamtal som riksdagen ersätter.
            Vi kan också via den telefonen ha Internetuppkoppling på riksdagens
            bekostnad, och vi har fax. Vi har egentligen en bra utrustning
            - den som den här kostnadsersättningen egentligen var tänkt för.
          </note>
          <note>
            Vårt förslag i det här sammanhanget är alltså att man tar bort
            kostnadsersättningen och växlar över den till en lön, så att man
            i alla fall inte sänker ersättningen. Vi tycker att det ändå är
            ett högt arvode.
          </note>
          <note>
            I utskottsbetänkandet anförs tre argument.
          </note>
          <note>
            Det första är att riksdagsledamöterna i Sverige har ett lågt
            arvode vid en internationell jämförelse.
          </note>
          <note>
            Det andra är att det är ett lågt arvode i jämförelse med de för
            ledande förtroendevalda i större landsting och kommuner. Att det
            förekommer överbetalda riksdags- eller parlamentsledamöter i andra
            länder, eller att det förekommer en alltför generös arvodesersättning
            inom kommuner och landsting, är inget skäl till varför riksdagsledamöternas
            arvoden skall höjas.
          </note>
          <note>
            Det tredje skälet som anges är att det bör tas hänsyn till de
            framtida rekryteringsmöjligheterna. Det är en ytterligt liten
            andel av befolkningen som tjänar över 30 300 kr eller, som det
            framdeles kommer att bli, 36 000 kr.
          </note>
          <note>
            När jag läst i spalterna har jag nog inte upplevt att det varit
            särskilt mycket problem med rekryteringen eller ens växande problem
            i något parti. Det verkar t.o.m. i Moderata samlingspartiet, som
            torde representera de mest högavlönade, förekomma icke betydande
            motsättningar och stridigheter i kampen om att få stå på valbar
            plats på riksdagslistan. Inte verkar rekryteringsproblemen vara
            så där särskilt stora.
          </note>
          <note>
            Jag tror att det hela beror på vad man jämför sig med, hur mycket
            man vill associeras med en elit eller hur mycket man vill associeras
            med snittet av de väljare som har valt oss. Jag tror också att
            signalen är utomordentligt tvetydig. När det diskuteras ekonomisk
            politik talas det om lönebildningen som ett stort problem att
            komma till rätta med. Vad man menar med detta är att man för löntagare
            i allmänhet skall ha återhållsamhet. Det skall inte vara några
            lönehöjningar, och skall det vara några sådana skall de vara utomordentligt
            begränsade.
          </note>
          <note>
            Men sedan kommer vi in på en annan del av befolkningen. Näringslivets
            direktörer skall vi kanske lämna utanför. De spelar i en gräddfil
            alldeles för sig själva med helt fantastiska ersättningar för
            sin arbetskraft. Det finns också politiska företrädare som skall
            in och tjäna väldigt mycket. Utan att stå i konflikt med någon
            motpart kan de egenmäktigt öka arvodena.
          </note>
          <note>
            Vi tycker att detta är lite orimligt. Vi vänsterpartister har
            inte intagit den ståndpunkten att vi tycker att ledamöter skall
            vara särskilt lågavlönade. Men vi tycker ändå att man får skära
            bort den värsta orimligheten. Systemet med kostnadsersättningar
            bör avskaffas, och man bör göra en utväxling av detta till beskattad
            lön. Den som har kostnader får göra avdrag i vanlig ordning precis
            som vanliga inkomsttagare.
          </note>
          <note>
            Riksdagsledamöter kommer att vara utomordentligt väl och högt
            avlönade och kommer att klara sig väl på denna inkomst. De kommer
            att kunna vara oberoende, som det heter, i ekonomisk mening, men
            samtidigt tar vi bort det som jag tycker är direkt stötande.
          </note>
          <note>
            Fru talman! Jag vill därför yrka bifall till reservation nr 2
            till detta betänkande. Jag menar att just denna fråga inte förelåg
            klar när vi gjorde överenskommelsen med regeringen om budgeten
            i övrigt. I övrigt yrkar jag bifall till utskottets hemställan
            i det föreliggande betänkandet.
          </note>
          <note type="speaker">
            Anf. 48 INGVAR SVENSSON (kd):
          </note>
          <note>
            Fru talman! I budgetpropositionen vill regeringen höja ramen
            till Regeringskansliet med 250 miljoner kronor. Det är inte småpotatis
            i förhållande till hur stor den totala budgeten för Regeringskansliet
            är.
          </note>
          <note>
            Skälet sägs bl.a. vara att Sverige skall bli ordförandeland i
            Europeiska unionen första halvåret år 2001.
          </note>
          <note>
            Vår åsikt är att utvecklingen och anpassningen av
          </note>
          <note>
            Regeringskansliet mycket väl kan ske genom organisationsförändringar
            och rationaliseringar utan att ytterligare resurser tillförs.
            Vi tror också att förändrings- och förnyelsearbetet bl.a. bör
            ha kostnadseffektivitet som mål.
          </note>
          <note>
            Det finns säkert avdelningar som behöver förstärkas i Regeringskansliet.
            Men jag tror nog att en del avdelningar kan bidra med besparingar.
            För ett tjugotal år sedan var jag verksam som fullmäktigeledamot.
            Då brukade vi ofta tala om nollbudgetering, dvs.
          </note>
          <note>
            att börja från grunden och titta på verksamheten.
          </note>
          <note>
            Det kan man inte hålla på med varje år. Men någon gång borde
            man göra en ordentlig utvärdering och kontrollera om alla avdelningar
            eller delar av dem verkligen behövs. Det är därför vår åsikt att
            ramhöjningen för Regeringskansliet anslag C1 ej bör ske.
          </note>
          <note>
            Med den beslutsteknik som riksdagen nu har för budgeten kan inte
            Kristdemokraternas helhetssyn uppnås på de enskilda utgiftsområdena.
            Vi markerar därför dessa synpunkter i ett särskilt yttrande. Därför
            kan vi heller inte delta i beslutet i övriga delar av betänkandet,
            där vi egentligen delar uppfattningen.
          </note>
          <note>
            När det gäller mom. 1 kommer vi att avstå i omröstningen på grund
            av att vi har dessa åsikter om anslaget till Regeringskansliet.
          </note>
          <note>
            Något kort om de framtida effekterna på presstödet. Regeringen
            menar i sin proposition att en analys kan leda fram till framtida
            förändringar av presstödets utformning. Enligt Kristdemokraterna
            bör en sådan översyn ha kostnadseffektivitet som målsättning.
          </note>
          <note>
            Besparingar borde kunna genomföras under mandatperioden på detta
            område.
          </note>
          <note>
            Vi har en reservation i ämnet. Men av hänsyn till kammarens arbetsbelastning
            avstår jag dock från att yrka bifall till den reservationen.
          </note>
          <note type="speaker">
            Anf. 49 ÅSA TORSTENSSON (c):
          </note>
          <note>
            Fru talman! Jag skall fatta mig mycket kort i mitt anförande.
            Centerpartiet har i sin ekonomisk-politiska motion redovisat en
            alternativ budget till regeringens budgetproposition. Centerpartiet
            har inom samma ekonomiska ramar som regeringen gjort andra prioriteringar
            och bedömningar. Därför finns under utgiftsområde 1 Rikets styrelse
            en reservation från Centerpartiet som jag härmed yrkar bifall
            till.
          </note>
          <note>
            Inom utgiftsområdet föreslår regeringen att resurser skall tillföras
            1999-2001 för att öka kvaliteten i
          </note>
          <note>
            Regeringskansliets beredningsarbete. Den ökningen anser Centerpartiet
            är omotiverat hög. Av de föreslagna tillskotten 1999-2001 avstyrker
            Centerpartiet
          </note>
          <note>
            100 miljoner för 1999 och 150 miljoner för de därpå kommande
            åren. Dessutom föreslår vi att medel skall anslås för att förbereda
            och genomföra den svenska perioden som ordförandeland i EU år
            2001.
          </note>
          <note>
            Just Sveriges period som ordförandeland år 2001
          </note>
          <note>
            anser Centerpartiet skall vara prioriterad. Det skall förberedas
            väl med en tydlig bred förankring och fördjupning i hela Sverige.
            Detta för att ge större möjligheter för att hela Sverige skall
            bli delaktigt och känna engagemang i EU-arbetet. Det är under
            Sveriges tid som ordförandeland som Sverige ges möjlighet att
            visa på hur ett aktivt nytt ledarskap i EU skall utvecklas. Besparingen
            som Centerpartiet föreslår skall alltså inte drabba de resurser
            som avsätts för
          </note>
          <note>
            Sveriges period som ordförandeland år 2001.
          </note>
          <note>
            Fru talman! Jag yrkar därför bifall till reservation
          </note>
          <note>
            3. I övrigt ställer sig Centerpartiet bakom konstitutionsutskottets
            förslag.
          </note>
          <note type="speaker">
            Anf. 50 HELENA BARGHOLTZ (fp):
          </note>
          <note>
            Fru talman! Folkpartiet liberalernas budget för
          </note>
          <note>
            1999 innebär i sina huvuddrag sänkta skatter för fler jobb genom
            ökat företagande och höjd tillväxt med utgiftsökningar framför
            allt när det gäller vård och omsorg, men också för utbildning,
            bistånd, miljö och rättssäkerhet. För en närmare redovisning vill
            jag hänvisa till våra reservationer i finansutskottets betänkande
            nr 1.
          </note>
          <note>
            Folkpartiets förslag för utgiftsområde 1, som handlar om rikets
            styrelse, innebär besparingar på sammanlagt 380 miljoner kronor
            fördelade på 350
          </note>
          <note>
            miljoner rörande presstödet och 30 miljoner rörande partistödet.
          </note>
          <note>
            Presstödet har under de senaste 30 åren haft i stort sett samma
            inriktning. Vi menar att det snedvrider konkurrensen och motverkar
            tillkomsten av nya dagstidningar. Dessutom har ju medielandskapet
            förändrats alldeles påtagligt de senaste åren. Nya tidningar kommer
            ständigt fram. Inte minst unga människor startar tidningar. Då
            tänker jag framför allt på de elektroniska tidningar som nu växer
            upp som svampar i skogen.
          </note>
          <note>
            Folkpartiet vill också spara pengar när det gäller partistödet.
            De 30 miljoner i ökat partistöd som riksdagen beviljade för ett
            par år sedan tog Folkpartiet då avstånd ifrån. Vi vill fortfarande
            dra bort dessa 30
          </note>
          <note>
            miljoner från partistödet. Partistödets betydelse för demokratin
            har diskuterats i olika sammanhang. Det är naturligtvis viktiga
            synpunkter som har framförts, men jag tror inte att demokratin
            är så beroende av partistödets storlek. Det finns ju länder, t.ex.
            England där man, vad jag har hört, inte har något partistöd med
            där det ändå fungerar bra med demokratin.
          </note>
          <note>
            Fru talman! Våra besparingsförslag har inte tillstyrkts i budgetprocessens
            första steg. Då Folkpartiets budgetförslag är en helhet är det
            i detta andra steg i budgetprocessen inte meningsfullt att fullfölja
            våra anslagsyrkanden. Vi deltar därför inte i beslutet om anslagsfördelningen
            inom utgiftsområde 1. Detta framgår också av vårt särskilda yttrande.
          </note>
          <note type="speaker">
            Anf. 51 PER LAGER (mp):
          </note>
          <note>
            Fru talman! Till det här betänkandet, som handlar om budgeten
            för rikets styrelse, har Miljöpartiet lagt tre reservationer.
            Till att börja med vill jag yrka bifall till två av dem, nämligen
            reservation 1 och reservation 4.
          </note>
          <note>
            Jag skall uppehålla mig vid de avvikande uppfattningar vi har
            i förhållande till majoritetstexten i de avsnitten.
          </note>
          <note>
            Först gäller det frågan om arvodet för oss riksdagsledamöter.
            Jag tycker att det är en principiellt viktig fråga. Förslaget
            innebär att vårt arvode höjs från 30 300 kr till 36 000 kr. 2
            000 kr av den höjningen är en växling från kostnadsersättningen
            som härefter blir 3 458 kr per månad. Det motsvarar 9 ½ %
          </note>
          <note>
            av basbeloppet.
          </note>
          <note>
            Mina och Miljöpartiets principiella och huvudsakliga invändningar
            är för det första att Arvodesnämnden, vars uppgift är att bestämma
            arvodena, körs över med det här förslaget. Riksdagen beslutar
            själv om en betydande arvodeshöjning för ledamöterna. En mer uppenbar
            jävssituation är väl svår att finna, eller hur? Samtidigt föreslås
            att Arvodesnämnden skall vara kvar då den anses fungera väl sedan
            tillkomsten 1994. Jag får inte detta att gå ihop. Kan någon förklara?
          </note>
          <note>
            För det andra är höjningen av arvodena inte finansierad, vilket
            är mycket allvarligt. Huvudparten av den här kostnaden på ca 35
            miljoner kronor skall nämligen täckas genom en anslagskredit,
            dvs. medel från nästkommande års anslag. Hur förklarar man detta
            moraliskt i dessa tider av åtstramning och hårda budgetkrav?
          </note>
          <note>
            Anledningen till ett sådant här ingrepp och överkörningen av
            Arvodesnämnden förklaras med att riksdagsledamöternas arvoden
            släpat efter i jämförelse med utvecklingen för den tidigare jämförelsegruppen,
            nämligen domarna. Men egentligen handlar det inte om eftersläpning.
            Riksdagen fattade ju ett beslut om att bromsa arvodesförändringarna
            enligt utredningen i samband med den s.k. Rehnbergsöverenskommelsen.
            Det var alltså ett medvetet beslut som inte medförde eftersläpning.
            Miljöpartiet har för övrigt konsekvent hävdat behovet av försiktighet
            vad gäller ledamöternas egna arvoden och andra förmåner. Vi är
            här på uppdrag av väljare för att bedriva politik, inte för att
            tjäna mycket pengar.
          </note>
          <note>
            Frågan är om våra arvoden i enlighet med utredaren Gösta Gunnarsson
            inte räcker till för att svara upp mot vår ställning i det demokratiska
            systemet, den arbetsinsats uppdraget fordrar, de särskilda arbetsförhållanden
            som gäller för uppdraget och att det skall ha en positiv effekt
            på möjligheten att rekrytera personer från breda samhällsskikt.
            Jag och Miljöpartiet menar att dagens ersättning räcker till,
            och mer därtill. Vilka breda samhällsskikt är det egentligen frågan
            om? Hur många i vårt samhälle har löner på riksdagsledamöternas
            nivå?
          </note>
          <note>
            Vi anser också att kostnadsersättningen borde helt eller nästan
            helt tas bort. Vi får ju numera den tekniska utrustning och den
            extra service vi behöver genom riksdagens egen försorg.
          </note>
          <note>
            Uppdraget som riksdagsledamot är inte som vilket uppdrag eller
            vilken anställning som helst. Mycket handlar om engagemang och
            politiskt intresse. Det bör också bygga på sådana värden utan
            att för den delen underersättas. Det är som om ekonomismens grundtanke,
            att allt kan värderas i pengar, alltid skall gälla och som om
            det är ett slags självklar materiell önskan från alla människor
            att få mer i lön. Jag tror att vi måste skärskåda detta och vara
            oerhört försiktiga med att utgå ifrån att det är så.
          </note>
          <note>
            Jag menar också att jämförelsen med utlandet och andra parlament
            inte är relevant. Framför allt bör den svenska riksdagens ledamöter
            anlägga en väldigt återhållsam hållning till de egna arvodena
            och övriga förmåner, inte minst med tanke på hur de flesta övriga
            i vårt samhälle har det. Det finns också anledning att i detta
            sammanhang ligga ett steg före och inte delta i kostnadsdrivande
            ökningar.
          </note>
          <note>
            Att riksdagsledamöter på kredit höjer sina egna löner går inte,
            enligt min mening, ihop med ett demokratiskt och solidariskt samhälle
            som brottas med hög arbetslöshet och stora ekonomiska bekymmer.
            Dessutom är det definitivt omoraliskt.
          </note>
          <note>
            Fru talman! Nu skall jag gå över till problemet med rökningen
            här i riksdagen. Miljöpartiet har tidigare motionerat om att riksdagen
            bör gå före vad gäller miljö- och kretsloppsanpassning. Därför
            har vi också återkommit till behovet av en rökfri riksdag.
          </note>
          <note>
            Det är bra att riksdagen ger stöd för medicinska åtgärder åt
            dem som vill sluta röka med 60 % upp till
          </note>
          <note>
            1 000 kr. Men vad gäller dem som fortfarande röker på sin arbetsplats
            under arbetstid är riksdagens förvaltningsstyrelses policy föråldrad
            och stämmer inte med dagens kunskaper om allergier, överkänslighet
            och effekter av passiv rökning. Policyn innebär i praktiken att
            riksdagsledamöter med allergi och/eller överkänslighetsproblem
            vad gäller tobaksrök inte kan utföra sitt arbete på samma villkor
            som andra besvärsfria kolleger.
          </note>
          <note>
            Ett arbetsrum måste enligt min mening betraktas som ett allmänt
            utrymme med avseende på tillgängligheten. Riksdagen ligger efter
            det övriga samhället i den frågan och bör därför uppdra åt förvaltningskontoret
            att snarast skriva om och skärpa policyn.
          </note>
          <note>
            Jag tror att de flesta i dessa riksdagens hus håller med mig.
            Egentligen handlar det om något självklart.
          </note>
          <note>
            Ändå är frågan mycket känslig. Den innebär förändringar av kollegers
            och tjänstemäns vanor och livsstilsmönster. Den har därför skjutits
            framåt och lagts åt sidan, och det har förekommit mycket tyst
            tassande omkring den.
          </note>
          <note>
            Jag menar att det nu är dags att fatta ett beslut som innebär
            en självklar solidaritet och en hälsosam arbetsmiljö för oss alla.
            Fortfarande finns ju särskilda rökrum, vilka så småningom, hoppas
            jag, mönstras ut från våra arbetsplatser. Det finns ju trots allt
            ett uterum att utnyttja.
          </note>
          <note>
            När det gäller miljöarbetet i övrigt, fru talman, har jag bifogat
            ett särskilt yttrande för att påpeka vikten av att det viktiga
            miljöarbete som nu är i gång påskyndas och fortsätter i så hög
            takt som möjligt.
          </note>
          <note>
            Miljöpartiet har i en partimotion föreslagit en utvärdering av
            de nya presstödsreglerna, enligt vilka vissa fådagarstidningar
            inte får presstöd. Vi vill också att ett stöd till elektroniska
            dagstidningar utreds. Det är svårt att bedöma hur stora kostnaderna
            är för att distribuera elektroniska dagstidningar. Förra gången
            vi aktualiserade frågan hävdade utskottet att det inte fanns skäl
            att utreda frågan med hänsyn till den korta tid som förflutit
            sedan en ny bestämmelse i presstödsförordningen trätt i kraft.
            Majoritetssvaret i det här betänkandet innebär att frågan saknar
            omedelbart intresse eftersom någon ansökan om stöd från en sådan
            tidning ännu inte inlämnats till Presstödsnämnden.
          </note>
          <note>
            Jag och Miljöpartiet står givetvis bakom den här reservationen,
            men för tids vinnande avstår jag i dag från att särskilt yrka
            bifall till den.
          </note>
          <note>
            Till sist, fru talman, vill jag bara peka på de yrkanden vad
            gäller år 2000 och 2001 som finns med i betänkandet, men inte
            som särskilda reservationer.
          </note>
          <note>
            Det gäller neddragningar på anslagen B 1, Riksdagens ledamöter
            och partier, med 30 miljoner kronor för respektive år, dvs. år
            2000 och 2001, och C 1,
          </note>
          <note>
            Regeringskansliet m.m., med 100 miljoner kronor för respektive
            år. Vi har för avsikt att återkomma till dessa budgetåtstramningar
            inför vårpropositionen.
          </note>
          <note>
            Jag vill också uppmärksamma alla här i kammaren på anslaget C
            3, Allmänna val, och den anslagsförstärkning på 20 miljoner kronor
            för att förstärka partiernas informationsinsatser inför EU-valet
            i vår som föreslås.
          </note>
          <note>
            I betänkandet sägs ingenting om hur dessa miljoner skall fördelas
            mellan partierna, så jag utgår från att fördelningen sker efter
            samma principer som vid förra valet, då 30 miljoner kronor fördelades.
            Inför
          </note>
          <note>
            EU-parlamentsvalet 1995 beslutades i enlighet med utskottets
            uppfattning att fördelningen i huvudsak borde vara proportionell
            med utgångspunkt i den procentuella förlustfördelningen riksdagsvalet
            1994.
          </note>
          <note>
            Den procentuella fördelningen skulle dock jämkas med hänsyn till
            att alla partier har vissa grundläggande kostnader.
          </note>
          <note>
            Eftersom inga nya omständigheter vad gäller fördelningen framförts
            i betänkandet utgår jag från att fördelning kommer att ske efter
            samma principer, men nu utifrån den procentuella röstfördelningen
            vid
          </note>
          <note>
            EU-valet 1995. Jag förmodar att det räcker med samtal mellan
            regering och partier på tjänstemannanivå i den här frågan. Gäller
            något annat är jag tacksam om jag kan få svar på det.
          </note>
          <note>
            Fru talman! Jag står bakom alla Miljöpartiets yrkanden, men upprepar
            mina särskilda bifall till reservationerna 1 och 4.
          </note>
          <note type="speaker">
            Anf. 52 HELENA BARGHOLTZ (fp) replik:
          </note>
          <note>
            Fru talman! Som icke rökare kan jag känna stor sympati för Per
            Lagers förslag om fullständig rökfrihet i riksdagen. Men det här
            huset går inte att helt och hållet jämföras med en vanlig arbetsplats
            i den meningen att många ledamöter ju också bor här. De har inte
            bara sitt arbetsrum här, utan de har också sin bostad här.
          </note>
          <note>
            Frågan är: Hur gör man då? Skall de ledamöter som röker och som
            bor här inte ha möjlighet att få röka här ens på sin fritid, när
            riksdagen inte är i gång?
          </note>
          <note>
            Jag kan se att det kan bli ganska besvärligt om man försöker
            avgränsa deras möjligheter att röka på sina rum efter det att
            riksdagen är slut.
          </note>
          <note type="speaker">
            Anf. 53 PER LAGER (mp) replik:
          </note>
          <note>
            Fru talman! Jag menar att tjänstemännens arbetsrum och övriga
            arbetsrum skall jämställas med allmänna lokaler, dvs. det skall
            vara möjligt för mig och alla andra som vill besöka dessa arbetsrum
            att komma dit utan att bromsas av röken.
          </note>
          <note>
            Vad Helena Bargholtz pratar om är kombirummen här på riksdagen,
            där man bor. Möjligen kan det tills vidare vara idé att dra en
            gräns där. Jag skulle inte önska att det gick. Jag tror att rökrummen
            skall finnas och finns i dag just för rökarna och att rummen skall
            utnyttjas för det.
          </note>
          <note>
            Det hela handlar om tillgänglighet. Det handlar om att vi som
            jobbar här skall kunna bedriva arbetet på lika villkor. Framför
            allt handlar det om att riksdagen i den här frågan måste ligga
            före. Vi ligger långt efter samhället i övrigt.
          </note>
          <note type="speaker">
            Anf. 54 HELENA BARGHOLTZ (fp) replik:
          </note>
          <note>
            Fru talman! Jag förstod fortfarande inte om Per
          </note>
          <note>
            Lager menar att om man har sitt arbetsrum också som bostadsrum
            skall man kunna röka där.
          </note>
          <note>
            Vad som kan vara besvärligt är ju t.ex. när man går förbi en
            korridor och det tränger ut rök - det har jag själv upplevt -
            från någon som röker i sitt bostads- och arbetsrum.
          </note>
          <note>
            Skall jag tolka Per Lager så att de ledamöter som bor i huset
            och som vill röka fortfarande får göra det?
          </note>
          <note type="speaker">
            Anf. 55 PER LAGER (mp) replik:
          </note>
          <note>
            Fru talman! Jag menar egentligen att man inte skall kunna det.
            Men jag kan tänka mig att man också måste kompromissa i sådana
            här fall. Skall det finnas en kompromiss, ett gränssnitt någonstans,
            får det kanske gå just där ledamöter bor på sina rum.
          </note>
          <note>
            Jag menar att det inte behövs. Men det skulle vara ett stort
            steg om vi kunde rensa de övriga lokalerna från rök. Precis som
            Helena Bargholtz säger har många av oss svårt att ens passera
            rummen. Därför menar jag att det nog bara är en tidsfråga innan
            vi får en rökfri riksdag.
          </note>
          <note>
            Men jag menar också att vi nu aktivt måste ta ställning. Vi måste
            visa att vi vill ligga före, att vi tar ansvar och att vi känner
            solidaritet med dem som inte klarar av rök.
          </note>
          <note>
            Framför allt handlar det om ett gift, den passiva rökningen.
            Vad den orsakar vet vi alla. Det borde räcka med det.
          </note>
          <note type="speaker">
            Anf. 56 GÖRAN MAGNUSSON (s):
          </note>
          <note>
            Fru talman! Den här debatten handlar om utgiftsområde 1, alltså
            rikets styrelse, och jag ber att få yrka bifall till hemställan
            i konstitutionsutskottets betänkande nr 1. Jag yrkar också avslag
            på samtliga reservationer.
          </note>
          <note>
            Riksdagens majoritet har i ett tidigare beslut fastställt de
            ramar som skall gälla för år 1999. Därmed är det i dag ingen större
            diskussion i sak om de stora anslagsbeloppen i pengar. Totalt
            uppgår anslaget till
          </note>
          <note>
            4,179 miljarder kronor. Av det beloppet går drygt hälften till
            Regeringskansliet. Riksdagens ledamöter och partier kostar 489
            miljoner kronor och riksdagens förvaltning 420 miljoner kronor.
            Presstödet tar 531
          </note>
          <note>
            miljoner kronor av det här beloppet, och stödet till radio- och
            kassettidningar tar 127 miljoner kronor.
          </note>
          <note>
            Allmänna val - här åsyftas EU-valet i juni nästa år -
          </note>
          <note>
            beräknas kosta 100 miljoner kronor, och de politiska partierna
            skall få - inte i anslutning till EU-valet utan som mera ordinarie
            anslag - 139 miljoner kronor.
          </note>
          <note>
            Som klart framgått av tidigare anföranden finns det motsättningar
            på en del av de här punkterna. Moderaterna vill inte acceptera
            nivån på anslagen till de politiska partierna. De vill dessutom
            i ett par etapper helt avskaffa presstödet. Ingendera ståndpunkten
            är ny.
          </note>
          <note>
            Det är bara att konstatera att av de ca 160 dagstidningar som
            finns i Sverige har ungefär hälften pressstöd. Man kan naturligtvis
            på marknadsekonomiska eller företagsekonomiska grunder säga att
            detta inte är en bra situation. Samtidigt finns det ingen möjlighet
            att utifrån de hittills vunna erfarenheterna sätta tilltro till
            den moderata argumentationen att det skulle vara uppfriskande
            och bra för tidningsbranschen att presstödet upphör. Jag tror
            att om moderaternas förslag skulle vinna majoritet, skulle det
            innebära att vi får väsentligt färre dagstidningar och pressröster
            i debatten, och det vore inte bra för mångfalden och bredden i
            den politiska och kulturella debatten.
          </note>
          <note>
            Jag skall också säga några ord om anslaget till de politiska
            partierna. Man kan konstatera att motiveringen till moderaternas
            inställning är att de politiska partierna skall stå fria för det
            första från staten, för det andra från särintressen. Om det blir
            ett replikskifte vore det intressant om Per Unckel något mera
            ville gå in på vad han som Moderata samlingspartiets representant
            avser med särintressen i det här sammanhanget.
          </note>
          <note>
            Centerpartiet vill anslå mindre pengar till Regeringskansliet,
            och det vill också Kristdemokraterna.
          </note>
          <note>
            När jag åhör argumentationen från båda dessa partier här finner
            jag inte mycket av resonemang i sak som motivering för ett lägre
            anslag. Man säger att "det skall kunna gå" och "det borde vara
            möjligt" att med olika metoder använda mindre pengar i Regeringskansliet.
          </note>
          <note>
            Självfallet är det inte alldeles enkelt att bedöma den här frågan.
            Samtidigt är det så att konstitutionsutskottets ledamöter löpande
            följer arbetet i Regeringskansliet och på det sättet har bättre
            möjligheter än andra utskotts ledamöter att bedöma det här. Det
            är inget tvivel om att Regeringskansliets omorganisation i syfte
            att förstärka regeringens ledning och styrning av statsförvaltningen,
            att öka kvaliteten i Regeringskansliets beredning av regeringsärenden
            samt att förbereda och genomföra det svenska ordförandeskapet
            i EU år 2001 också kräver ekonomiska insatser.
          </note>
          <note>
            Om det belopp som regeringen har äskat är det exakt rätta kan
            naturligtvis alltid sättas i fråga, men jag utgår naturligtvis
            ifrån att regeringen inte gör av med mer pengar än vad som är
            nödvändigt för att klara detta. Jag tror också att det finns anledning
            för riksdagen och dess ledamöter att något fundera över innebörden
            i att Sverige skall vara ordförandeland i
          </note>
          <note>
            EU år 2001.
          </note>
          <note>
            Det har i olika sammanhang berättats för mig att erfarenheterna
            från andra länders ordförandeskap visar att detta är ett mycket
            omfattande åtagande, som redan i dag kräver insatser som kostar
            en hel del pengar. Ökningen av anslaget är därför just från EU-
          </note>
          <note>
            utgångspunkt mycket väl motiverad.
          </note>
          <note>
            I detta betänkande behandlar utskottet två skrivelser från riksdagens
            förvaltningskontor som båda berör ersättningar till riksdagens
            ledamöter och till Sveriges företrädare i Europaparlamentet.
          </note>
          <note>
            I den ena skrivelsen, RFK2, föreslås bl.a. att ersättarnas ekonomiska
            villkor skall jämställas med ordinarie ledamöters, om inte annat
            anges i lagen.
          </note>
          <note>
            Vidare föreslås att den inkomstgaranti som ledamöter som avgår
            från riksdagen kan få enligt speciell lagstiftning skall jämställas
            med inkomst från anställning under de första fem åren efter avgången,
            vilket enligt uppgift överensstämmer med praxis i arbetslivet.
          </note>
          <note>
            Om de här förslagen råder det enighet i utskottet.
          </note>
          <note>
            Även om några partier av tekniska skäl inte har möjlighet att
            rösta för förslagen, har jag fullt fog för mig att påstå att det
            råder enighet.
          </note>
          <note>
            I den andra skrivelsen, RFK3, redovisas den utredning om riksdagsarvodet
            som ett enigt konstitutionsutskott hemställde om i november 1997.
            Utredningsuppdraget gick till förre landshövdingen Gösta
          </note>
          <note>
            Gunnarsson. Denne har enligt min mening - jag tror att utskottet
            kan vara enigt på den punkten - lagt fram ett förnämligt utredningsmaterial
            och utförligt redovisat en rad omständigheter kring arvodet. Man
            kan där följa arvodesutvecklingens många turer sedan tvåkammarriksdagens
            tillkomst.
          </note>
          <note>
            Bakom konstitutionsutskottets hemställan låg att den nuvarande
            ordningen för fastställande av arvoden då hade funnits i cirka
            fyra år. Nu har den alltså funnits i fem år. Arvodet har sedan
            1990 inte varit knutit till någon viss jämförelsegrupp utan har
            efter det beslut som då togs om upphävande av den gällande lagstiftningen
            fastställts på lite olika sätt.
          </note>
          <note>
            Fram till 1990 hade arvodet under 28 år varit knutet till en
            viss grupp av statstjänstemän. Jag vill, fru talman, i den här
            debatten tillåta mig beklaga att den ordningen bröts 1990. Jag
            gör det trots att jag tillskyndade riksdagens beslut. Jag kan
            konstatera att de samhällsekonomiska omständigheterna då var exceptionella.
          </note>
          <note>
            Det nu föreliggande förslaget tar sikte på att riksdagens skall
            fastställa en rimlig nivå på ett riksdagsarvode. Därefter skall
            arvodesnämnden helt oberoende av riksdagen besluta om förändringar
            av arvodet med hänsyn till förändringar i samhället i övrigt.
          </note>
          <note>
            Det beslutet skall i fortsättningen motiveras, vilket jag tycker
            är en bra förändring av lagstiftningen för arvodesnämnden.
          </note>
          <note>
            I och för sig är det naturligtvis inte möjligt att fastställa
            rätt nivå på arvodet till riksdagens ledamöter, särskilt om man
            eftersträvar enighet. Utredaren föreslår nu att arvodet skall
            bestämmas till 36 000 kr per månad.
          </note>
          <note>
            Jag vill här vara mycket kortfattad. Bakom förslaget finns, som
            jag tidigare sade, ett mycket bra material att studera. Utredaren
            har eftersträvat en arvodesnivå som möjliggör rekrytering till
            riksdagen från olika samhällssektorer, att arvodet skall ge ledamöterna
            en oberoende ställning - inte bara i rent ekonomisk mening utan
            också i förhållande till olika grupperingar eller kanske t.o.m.
            särintressen - och att arvodet skall vara rimligt i förhållande
            till andra grupper i samhället. Utredarens ambition har varit
            att arvodet skall kunna vinna acceptans i samhället.
          </note>
          <note>
            Utskottsmajoriteten - som i det här fallet består av alla partier
            utom Vänsterpartiet och Miljöpartiet - har funnit förslagen i
            utredningen väl avvägda och tillstyrker utredningen med egentligen
            bara ett undantag, som gäller tidpunkten för när de nya arvodena
            skall börja betalas ut, dvs. den 1 januari 1999.
          </note>
          <note>
            Miljöpartiet motsätter sig höjningen, som tydligt har framgått
            av Per Lagers inlägg, medan Vänsterpartiet kan sägas acceptera
            nivån 36 000 kr men vill ta bort kostnadsersättningen helt.
          </note>
          <note>
            Utredningsförslaget och KU-förslaget här innebär att 2 000 kr
            räknas av från kostnadsersättningen och växlas över till arvode.
            De ingår då - jag skall göra det mycket tydligt nu - i nivån 36
            000 kr.
          </note>
          <note>
            Jag kan, fru talman, i frågan om kostnadsersättningen säga att
            inom ramen för en särskild arbetsgrupp inom riksdagen pågår diskussioner
            om just kostnadsersättningen. Denna arbetsgrupp avser att lämna
            sina överväganden till riksdagen under våren
          </note>
          <note>
            1999. På en sådan skrivelse följer, som ju ledamöterna vet, också
            rätt och möjlighet att motionera. Det finns alltså möjlighet att
            återkomma till den frågan, och då har vi också ett mera fullständigt
            underlag för hur kostnadsersättningen fungerar för det stora flertalet
            av riksdagens ledamöter.
          </note>
          <note>
            Jag tycker inte att motiveringen att det finns ojämnheter i taxeringarna
            och skattemyndigheternas synpunkter räcker i sig som skäl att
            avskaffa kostnadsersättningen. Man får mera se till vad den är
            avsedd att klara av.
          </note>
          <note>
            Fru talman! Till sist skall jag kommentera en sak av det som
            Per Lager tog upp, nämligen de särskilda
          </note>
          <note>
            20 miljoner kronor som finns i den här budgeten för upplysning
            eller informationsarbete i anslutning till
          </note>
          <note>
            EU-valet kommande vår. Fördelningen av de pengarna skall klaras
            av så att säga under ledning av Regeringskansliet, och jag utgår
            ifrån att det också sker överläggningar med de andra politiska
            partierna i syfte att nå enighet kring hur dessa pengar skall
            kunna användas.
          </note>
          <note>
            Därmed, fru talman, yrkar jag än en gång bifall till hemställan
            i konstitutionsutskottets betänkande.
          </note>
          <note type="speaker">
            Anf. 57 PER UNCKEL (m) replik:
          </note>
          <note>
            Fru talman! Först vill jag framföra ett par synpunkter om presstödet.
            Göran Magnusson var bekymrad för konsekvenserna av en avveckling
            av presstödet - jag måste medge att jag snarast är bekymrad för
            konsekvenserna av det presstöd som vi har haft i så många år.
          </note>
          <note>
            Bara för att illustrera tänkte jag berätta att jag själv har
            varit verksam inom en tidning som tvangs att sälja till den största
            konkurrenten därför att tidningen inte förmådde hävda sig gentemot
            en tidning som uppbar presstöd. Konsekvensen blev alltså att koncentrationen
            inom massmedieområdet ökade till följd av de olycksaliga villkor
            som kom att etableras till följd av presstödets konstruktion.
          </note>
          <note>
            Får jag fråga Göran Magnusson: Är han verkligen nöjd med hur
            presstödet har fungerat hittills? Vilka tidningar är det egentligen,
            bortsett från Arbetet och möjligen Svenska Dagbladet, som har
            fått sin ekonomi substantiellt tillrättad och lyckats överleva
            med hjälp av dessa pengar och där presstödet har fungerat väl?
            Alla de mindre tidningar som har bokstavligen stånkat sig fram
            med presstödet kan väl knappast anföras som goda exempel på detta
            presstöds konsekvenser? Har det aldrig slagit Göran Magnusson
            att en av orsakerna till att vi inte har lyckats få tidningar
            att utveckla andra medie- och distributionsformer fortare kan
            ha varit att själva presstödets konstruktion inte har gynnat denna
            typ av utveckling? Tänk om en del av dagens presstödstidningar
            i stället hade startat radiostationer eller bestämt sig för att
            vara framgångsrika på Internet; hade inte detta kunnat innebära
            ett värdefullt tillskott till massmedievariationen jämfört med
            vad vi har fått i dag?
          </note>
          <note>
            Vad gäller partierna är jag uppriktigt bekymrad -
          </note>
          <note>
            och jag tror att Göran Magnusson nog innerst inne är det också
            - över hur partilivets vitalitet har kommit att utvecklas. Jag
            är för min del övertygad om att en -
          </note>
          <note>
            inte den enda - orsak till att det förhåller sig som det gör
            är att partierna har blivit för mycket av institutioner, finansierade
            av för stora, starka krafter inklusive staten. Jag tror att det
            vore värdefullt för partierna att i detta hänseende blicka något
            tillbaka och fråga sig själva: Vad var det som gjorde den tidiga
            demokratins politiska arbete så mycket mera vitalt än vad det
            är i dag? Vi måste ställa oss själva frågan om det inte kanske
            finns ett samband mellan det sätt på vilket partierna finansieras
            och den brist på vitalitet som jag tycker präglar många partiers
            arbete i dag.
          </note>
          <note type="speaker">
            Anf. 58 GÖRAN MAGNUSSON (s) replik:
          </note>
          <note>
            Fru talman! Får jag till en början säga att jag inte är alldeles
            övertygad om att Per Unckel vill skära ned partistödet och avveckla
            presstödet enbart med det syftet att det skall bli bättre för
            dem som får partistöd respektive presstöd. När man åhörde debatten
            under valrörelsen och moderata företrädare konfronterades med
            huruvida skattesänkningsförslagen var realistiska eller ej, dvs.
            om det var möjligt att genomföra det våldsamma skattesänkningsprogram
            som moderaterna då presenterade, så sade man ofta: Jodå, det går
            bra; det går att skära ned presstödet, och det går att ta bort
            partistödet! Det lät naturligtvis ganska bra i mångas öron i radio
            och television, men det handlar ju i det här perspektivet om ganska
            lite pengar. Det var väl mer intressant att sänka skatterna, och
            därför kunde man ta från partistöd och presstöd. Medicinen tycks
            vara att både andratidningar, svårt kämpande tidningar och partilivet
            kommer att förbättras avsevärt bara man får mindre pengar. Jag
            är inte säker på att den typen av medicin är bra, vare sig för
            mångfalden bland pressen eller för en revitalisering av partilivet
            eller partiernas verksamhet.
          </note>
          <note>
            Jag kan hålla med Per Unckel och andra på den punkten att det
            behövs en vitalisering av partilivet.
          </note>
          <note>
            Jag tror att både Per Unckel och jag har upplevt ett och annat
            möte i respektive parti som kanske inte har varit alldeles helt
            upplyftande, utan man har kunnat fundera på ett och annat under
            mötets gång också.
          </note>
          <note>
            Men jag är inte alls säker på att detta skulle bli mycket bättre
            bara partierna hade mindre pengar att röra sig med.
          </note>
          <note type="speaker">
            Anf. 59 PER UNCKEL (m) replik:
          </note>
          <note>
            Fru talman! I ett hänseende ber jag att få instämma med Göran
            Magnusson, nämligen att: Visst, partiernas möten är inte alltid
            riktigt de som vi helst av allt skulle vilja se. Men har man väl
            erkänt detta så måste diskussionen för att bära frukt gå vidare
            ett steg till.
          </note>
          <note>
            Jag säger inte att pengafrågan är allenarådande för att bedöma
            hur partierna skulle kunna utvecklas. Men någonting säger mig
            att partier, och för den delen tidningar, som inte tvingas leva
            nära tillsammans med sympatisörer eller läsare, kan tendera att
            bli sig själva nog lite för mycket, och därmed inte så nära de
            väljare respektive de läsare vars uppgift de egentligen skall
            fullfölja.
          </note>
          <note>
            Vad gäller presstödet - för att säga ett par ord till om detta
            - antydde jag tidigare att Göran Magnusson inte rimligtvis kan
            vara belåten med effekterna av presstödet som det faktiskt ser
            ut. Presstödet räddar de facto inga tidningar mer än möjligen
            någon enstaka. Det fördröjer möjligen nedgången, men i fördröjandet
            av nedgången motverkar det också det som skulle ha kunnat komma
            i stället för den mindre konkurrenskraftiga tidningens verksamhet.
          </note>
          <note>
            Göran Magnusson började med att påpeka att i valrörelsen hade
            moderater hänvisat till presstöd och partistöd och konstaterat
            att det gjorde det lättare att sänka skatten. Det förhåller sig
            nog faktiskt så, att på en gång kan man göra två goda ting genom
            att avveckla presstödet och minska partistödet. På en gång kan
            man bidra till en vitalisering av väsentliga delar av opinionsbildning
            och demokratiskt liv och faktiskt få utrymme för att inte ta så
            vansinnigt mycket pengar i skatt från människor. Se där: Två goda
            konsekvenser, som härmed erbjuds Göran Magnusson och socialdemokratin
            att stödja alldeles gratis!
          </note>
          <note type="speaker">
            Anf. 60 GÖRAN MAGNUSSON (s) replik:
          </note>
          <note>
            Fru talman! Det är lätt att konstatera att det hade varit mycket
            bättre om presstödet hade lett till att fler tidningar hade överlevt
            och fler tidningar hade kunnat komma ut med större upplaga och
            i större omfattning.
          </note>
          <note>
            Det är väl ingen tvekan om det. Men jag ser ändå resultatet av
            presstödet som ett hyggligt och bra resultat när det gäller att
            kunna bevara mångfalden i pressen. Jag och Socialdemokraterna
            ser detta som ett mycket väsentligt värde, och vi ser också dagstidningen
            som ett väsentligt värde. Enligt det som Per
          </note>
          <note>
            Unckel säger skulle det minskade presstödet faktiska leda till
            färre dagstidningar och att de möjligen skulle uppstå i någon
            annan medieform. Jag är i alla fall inte för närvarande beredd
            att tro att det skulle vara en bra utveckling.
          </note>
          <note>
            När det gäller svårigheter med att reglerna konserverar tidningar
            kan jag utan vidare säga att om vi kan samverka inom ramen för
            ett presstöd på drygt en halv miljard för att skapa regler som
            innebär att tidningsbranschen kan struktureras på ett ur bådas
            synpunkt önskvärt sätt så har jag naturligtvis ingenting emot
            det.
          </note>
          <note>
            Fru talman! Jag återkommer till att jag faktiskt inte tror att
            det blir bättre därför att man har mindre pengar. Det påminner
            ju om den tes som ibland diskuteras, att författare, konstnärer
            och andra gör sina bästa alster när de lever i fattigdom och armod.
            Jag tror inte att fattigdomen är den inspirationskällan vare sig
            för kulturella och konstnärliga skapare, politiska partier eller
            dagstidningar.
          </note>
          <note type="speaker">
            Anf. 61 INGVAR SVENSSON (kd) replik:
          </note>
          <note>
            Fru talman! När det gäller anslaget till Regeringskansliet säger
            Göran Magnusson att vi inte för mycket resonemang i sak när vi
            vill att man skall avstå från ramhöjningen.
          </note>
          <note>
            Det finns ett gammalt talesätt, fru talman: Som man ropar i skogen
            får man svar. Man får nog säga att regeringens argumentering för
            denna kraftiga ramhöjning är skäligen tunn. Det är egentligen
            ganska enkelt att säga att med en så dålig argumentering bör man
            inte ha en ökad ram.
          </note>
          <note>
            Det är faktiskt intressant att se, även om vi kanske inte alltid
            för den typen av debatter, att det faktiskt är
          </note>
          <note>
            12 % höjning av ramen för en händelse som man bl.a.
          </note>
          <note>
            hänvisar till, nämligen EU-ordförandeskapet första halvåret 2001.
            Men den budget som vi nu diskuterar gäller år 1999. Man skulle
            alltså få 750 miljoner kronor för första halvåret. Man får kanske
            reducera summan för andra halvåret 2001 så att den blir något
            lägre, men det är i alla fall en avsevärd summa att bara satsa
            på EU-ordförandeskapet.
          </note>
          <note>
            Det finns alltså mycket goda skäl att avstå från denna ramhöjning.
          </note>
          <note type="speaker">
            Anf. 62 GÖRAN MAGNUSSON (s) replik:
          </note>
          <note>
            Fru talman! Jag tycker nog att det finns goda skäl för att medge
            denna ramhöjning, som utskottsmajoriteten också har fastnat för.
            Det är givet att om vi på allvar skall diskutera om alla kronor
            används på ett korrekt sätt, måste vi ha ett mycket mer inträngande
            material än vad t.o.m. konstitutionsutskottet kan få fram under
            sin administrativa granskning av regeringen.
          </note>
          <note>
            Jag vill åter understryka att det faktiskt ställer krav utifrån
            en rad olika utgångspunkter att vara ordförandeland i EU. Det
            kräver också att man har en ordentlig ekonomisk grund att stå
            på. Jag vill också peka på att de 250 miljoner kronor som nu diskuteras
            för nästa år och fortsättningen inte bara är till för EU, utan
            det handlar också om insatser på andra områden, också inom Regeringskansliet.
          </note>
          <note>
            En intressant fråga kunde vara hur utvecklingen för Regeringskansliets
            anslag var under perioden
          </note>
          <note>
            1991-1994, när vi hade en borgerlig regering. Jag har inte studerat
            frågan, för jag tycker inte att det finns anledning att hålla
            på att älta en sådan sak, men jag vill ändå här i kammaren peka
            på att mitt allmänna intryck är att det anställdes ganska mycket
            folk i
          </note>
          <note>
            Regeringskansliet under den perioden.
          </note>
          <note type="speaker">
            Anf. 63 INGVAR SVENSSON (kd) replik:
          </note>
          <note>
            Fru talman! Göran Magnusson måste väl ändå medge att en höjning
            av ramen med 12 % är ganska mycket. Jag skulle gärna vilja ha
            andra exempel på motsvarande kraftiga höjningar.
          </note>
          <note>
            Magnusson nämnde inte det som jag tog upp i mitt anförande tidigare,
            nämligen att man borde kunna justera verksamheten inom Regeringskansliet.
            Jag har ju viss erfarenhet, eftersom jag åren 1992-1994
          </note>
          <note>
            var sakkunnig i ett departement och då kunde få viss insikt.
            Det är helt klart att vissa avdelningar arbetade under stor tidspress,
            medan andra avdelningar, för att uttrycka mig väldigt försiktigt,
            inte hade en så hög arbetsbelastning.
          </note>
          <note type="speaker">
            Anf. 64 GÖRAN MAGNUSSON (s) replik:
          </note>
          <note>
            Fru talman! Jag skall upprepa vad jag sade i mitt anförande tidigare.
            Jag utgår från att regeringen naturligtvis löpande prövar verksamheternas
            omfattning och inriktning på olika enheter och styr om så att
            det blir en effektiv användning av pengarna. Som jag ser det är
            det inte heller riksdagens uppmaning till regeringen att göra
            av med drygt 2 miljarder kronor, utan kan man hushålla och få
            till stånd ett anslagssparande så är det hedervärt även för regeringen.
          </note>
          <note type="speaker">
            Anf. 65 PER LAGER (mp) replik:
          </note>
          <note>
            Fru talman! Jag skulle vilja ha några uppriktiga svar från Göran
            Magnusson - svar från djupet av hans stora hjärta. Det gäller
            principiella frågor, och det gäller solidaritet.
          </note>
          <note>
            För det första: Tycker Göran Magnusson att det är riktigt att
            vi själva skall besluta om en stor höjning av våra arvoden? Är
            det moraliskt och solidariskt riktigt?
          </note>
          <note>
            För det andra: Tycker Göran Magnusson att vi dessutom skall kunna
            göra det på kredit, dvs. att förskottera till oss själva för nästa
            och kommande budgetår.
          </note>
          <note>
            För det tredje skulle jag vilja veta om Göran
          </note>
          <note>
            Magnusson anser att det är en rättighet för oss alla i denna
            riksdag att kunna arbeta på lika villkor. Jag tänker då på den
            rökfria riksdagen, dvs. att vi skall kunna ha tillgänglighet till
            tjänstemännens rum och andra utrymmen, bortsett från själva rökrummen.
          </note>
          <note>
            Anser Göran Magnusson att det är solidariskt och att det är en
            rättighet som vi alla här borde ha? Varför ställer Göran Magnusson
            i så fall inte upp på den?
          </note>
          <note>
            För det fjärde skulle jag vilja ställa en fråga om fördelningen
            av de 20 miljonerna inför EU-valet, som
          </note>
          <note>
            Göran Magnusson nämnde och som jag också tror kan ske genom samtal
            mellan regeringen och partierna. Menar Göran Magnusson att den
            principiellt skall utgå från det procentuella röstetalet vid senaste
            EU-
          </note>
          <note>
            valet?
          </note>
          <note type="speaker">
            Anf. 66 GÖRAN MAGNUSSON (s) replik:
          </note>
          <note>
            Fru talman! Jag vill först ta upp det som skulle finnas i mitt
            hjärta, nämligen det principiella och det moraliska. Jag vill
            på den punkten säga, och jag sade det också i mitt anförande,
            att misstaget som riksdagens ledamöter gjorde var att upphäva
            den arvodeslagstiftning som fanns fram till 1990. Jag var för
            att vi skulle göra det med hänsyn till de exceptionella omständigheter
            som då rådde i samhällsekonomin.
          </note>
          <note>
            Men man kan ju så här i efterhand konstatera att inte en enda
            väljare har kommit fram till mig och sagt att detta var ett bra
            beslut. Påminner man någon om detta i dag, säger de: Men det är
            väl inte möjligt. Så har det väl ändå inte kunnat gå till.
          </note>
          <note>
            Jag menar att misstaget gjordes i det sammanhanget. Därför får
            nu riksdagen efter att konstitutionsutskottet har beställt utredningen
            ta på sig att bestämma en arvodesnivå för riksdagsuppdraget. Jag
            tycker att den, med hänsyn till omständigheterna och det som redovisas
            i Gösta Gunnarssons utredning, är väl avvägd.
          </note>
          <note>
            Jag tror att Per Lager och Miljöpartiet har det problemet att
            de vill påstå att nästan varje förändring av ett riksdagsarvode
            är felaktig. Jag tror inte att man kan se på frågorna om arvoden
            för politiker på det sättet. På något sätt måste man ändå hantera
            det här.
          </note>
          <note>
            För min del hoppas jag nu innerligen att detta är sista gången
            som riksdagen, som riksdag betraktad, bestämmer sig för vilken
            arvodesnivå som skall gälla.
          </note>
          <note>
            Sedan vill jag säga något om det här med lika villkor. Ja, jag
            tycker att man skall underlätta detta med att jobba på lika villkor
            och se till att få det här med rökrum och annat som har med den
            frågan att göra att fungera. De 20 miljoner kronorna måste fördelas
            av regeringen. Jag skall inte nu säga något om det.
          </note>
          <note type="speaker">
            Anf. 67 PER LAGER (mp) replik:
          </note>
          <note>
            Fru talman! Nej, Göran Magnusson, vi är inte emot varje förändring
            av riksdagsledamöternas arvoden. Men vi är principiellt emot att
            vi själva skall fatta beslutet - speciellt som vi har tillsatt
            en arvodesnämnd 1994 som skall sköta just den uppgiften.
          </note>
          <note>
            Det är ju det som är principiellt galet. Varför var det inte
            på det viset att arvodesnämnden kunde komma fram till det här
            beslutet? Varför måste riksdagen genom utredarens försorg fatta
            ett beslut på det här viset? Det är principiellt fel.
          </note>
          <note>
            Framför allt handlar det ju också om den andra principiella fråga
            jag hade, nämligen att vi gör det på kredit. Mot bakgrund av alla
            de viktiga och angelägna behov som finns i samhället ser vi till
            att själva förskottera oss på det här sättet. Är inte det omoral
            så vet jag inte vad omoral är.
          </note>
          <note>
            När det gäller rökningen förstår jag, och jag vet, att Göran
            Magnusson är inne på samma linje och också önskar riksdagen rökfri.
            Jag tror att de flesta i de här husen gör det. Men vi måste gå
            till något slags handling. Vi måste kräva av förvaltningskontoret
            att de utarbetar en ny policy och vi måste göra det nu.
          </note>
          <note>
            Annars blir det aldrig av.
          </note>
          <note type="speaker">
            Anf. 68 GÖRAN MAGNUSSON (s) replik:
          </note>
          <note>
            Fru talman! Först något om rökningen. Sedan jag slutade röka
            har jag fått större och större förståelse för denna problematik.
            Jag har varit med så länge i politiken att jag faktiskt också
            var med på den tiden då man fick röka på politiska sammanträden;
            på kommunstyrelsen eller drätselkammaren som det hette på den
            tiden. Jämfört med det har vi nått väldigt långt. Men vi kan också
            komma längre på den här punkten.
          </note>
          <note>
            Jag skall dock gärna också säga att jag inte är av den uppfattningen
            att man skall ha ett regelsystem kring rökningen, vare sig i riksdagen
            eller i andra sammanhang, som innebär att folk skall tvingas ut
            på gatan för att röka. Därför är det också viktigt att riksdagen
            nu stöder rökavvänjningsaktiviteterna.
          </note>
          <note>
            Sedan, fru talman, vill jag säga ett par ord om arvodeshöjningen
            igen. Hela tanken med arvodeshanteringen sedan trettiotalet år
            tillbaka har ju varit att riksdagens ledamöter inte skall befatta
            sig med själva arvodesfrågan. Sedan gjordes ju som jag ser det
            ett misstag 1990. Det är det som vi i dag ändå får ta på oss obehaget
            av - för det är klart att vi kan uttrycka det på det sättet. Vi
            får ta på oss obehaget av att nu efter Gunnarssons ingående och
            välmotiverade utredning fastställa en nivå på riksdagsarvodet
            som vi så att säga kan lämna över till arvodesnämnden. Därmed
            skulle riksdagens ledamöter också skilja sig - för tid och evighet
            låter så bombastiskt men i alla fall skilja sig - från frågan
            om arvodesnivån i fortsättningen.
          </note>
          <note type="speaker">
            Anf. 69 KENNETH KVIST (v) replik:
          </note>
          <note>
            Fru talman! Jag får fortsätta med det här med arvodeshöjningen
            ett tag till. Vi har alltså ett arvode plus kostnadsersättning
            som är skattefri - om man inte sedan i efterhand kan göra avdrag.
            Vi i Vänsterpartiet säger: Genomför ingen höjning! Ha kvar de
            belopp som för närvarande finns och kalla allt för arvode! Ta
            bort kostnadsersättningen helt! Det innebär alltså att Vänsterpartiet
            är emot ökningen av arvodena.
          </note>
          <note>
            Man kan kalla det som gjordes 1990 för ett misstag. Men det är
            inte precis så att riksdagens ledamöter har gjort någon stor förlust
            på saken. Vi har faktiskt under flera år haft en ganska kraftig
            ökning av våra arvoden. Detta har stärkt vår reella köpkraft.
            Det är mer än vad som har varit fallet för den växande skaran
            arbetslösa och de många låginkomsttagargrupperna. De är delvis
            beroende av sociala bidrag och annat från staten, och riksdagens
            majoritet har fört en politik med nedskärningar och försämringar
            av människornas direkta villkor.
          </note>
          <note>
            Det är svårt att i den situationen, och efter en sådan period
            av växande klassklyftor i det här samhället, påyrka att vi som
            högavlönad kategori skall få betydligt mer i lön samtidigt som
            man allmänt i samhället vädjar till dem som har det sämst och
            säger att de skall fortsätta att ha det dåligt.
          </note>
          <note type="speaker">
            Anf. 70 GÖRAN MAGNUSSON (s) replik:
          </note>
          <note>
            Fru talman! Kenneth Kvist och jag kan nog som företrädare för
            olika partier föra en ganska omfattande och lång diskussion kring
            arvodesfrågan utan att vi för den sakens skull kanske kommer varandra
            så mycket närmare. I och för sig har ju Kenneth Kvist närmat sig
            själva arvodesnivån eftersom han anser att den skall vara 36 000
            kr. Då handlar det alltså om en växling av hela den kostnadsersättning
            som för närvarande utbetalas och som nu sänkts till storleksordningen
            3 400 kr. Det tycker jag är en riktig utveckling.
          </note>
          <note>
            Sedan gäller det om man skall gå vidare på detta, och det övervägs
            i den här särskilda arbetsgruppen.
          </note>
          <note>
            Såvitt jag har förstått finns det olika uppfattningar bland riksdagens
            ledamöter om hur kostnadsersättningen fungerar. En del har ganska
            kraftiga avdrag, andra har betydligt mindre. Det får alltså lite
            olika effekt för ledamöterna. Arbetsgruppen kommer med sitt material,
            och vi får ta den här diskussionen i det sammanhanget.
          </note>
          <note>
            Sedan kan man naturligtvis räkna upp alla de problem vi har i
            samhället och säga att vi inte kan vidta den här åtgärden. Det
            kan appliceras på flera olika förhållanden. Utan att vilja påstå
            att det är det absolut korrekta argumentet kan man ju säga att
            inga av de problem som Kenneth Kvist talar om blir lösta av
          </note>
          <note>
            Kenneth Kvists förslag i den här frågan heller.
          </note>
          <note>
            Det som kanske var lite grann av förhoppningen
          </note>
          <note>
            1990 var att vi skulle få en bättre utveckling. Det har ju inte
            heller besannats trots att vi då satte arvodeslagen ur spel.
          </note>
          <note type="speaker">
            Anf. 71 KENNETH KVIST (v) replik:
          </note>
          <note>
            Fru talman! Nej, inte har jag hävdat att problemen med de växande
            inkomstklyftorna i samhället blir lösta om riksdagsledamöternas
            arvoden inte höjs.
          </note>
          <note>
            Men jag har påtalat det moraliska och politiska dilemma som finns
            i att vi som högavlönad grupp har tillfälle att själva ytterligare
            höja vår levnadsstandard samtidigt som många beslut här i kammaren
            faktiskt sänker levnadsstandarden för människor som redan har
            det knapert. Detta är ett moraliskt dilemma, och vi i Vänsterpartiet
            vill inte vara med om att ta del av denna standardhöjning för
            oss som är höginkomsttagare.
          </note>
          <note>
            Det är ju också så att den här kostnadsersättningen egentligen
            skall förstås som en lön. Det är bara det att den till att börja
            med är beskattningsfri och att sedan riksdagens förvaltningskontor
            löper i någon sorts gräddfil och slipper att betala arbetsgivaravgift
            för den.
          </note>
          <note>
            Men faktum är ju att därest vi inte har möjligheter
          </note>
          <note>
            - i alla fall i många taxeringsdistrikt - att styrka några kostnader
            så blir det ju som en beskattad lön. Den kan ju disponeras av
            oss för privat konsumtion. Det finns ju inga kontrollinstanser
            därvidlag, utan den sätts ju in på våra konton, och vi kan använda
            den. Det menar vi är otillständigt. Det innebär ju att vi egentligen
            får en lön som är 36 000 kr plus 3 400 kr i obeskattad lön, som
            eventuellt delvis kommer att beskattas om vi inte kan redovisa
            rimliga avdrag. Jag tycker att kostnadsersättningen skall tas
            bort och att arvodena inklusive kostnadsersättningen som de nu
            ser ut inte skall höjas, men inte heller sänkas. Jag tycker att
            det är en hållbar linje, och det är beklagligt att vi inte kunde
            samla en majoritet bakom detta. Men vi får väl återkomma med anledning
            av den utredning som är tillsatt.
          </note>
          <note type="speaker">
            Anf. 72 GÖRAN MAGNUSSON (s) replik:
          </note>
          <note>
            Fru talman! Får jag till en början säga att de inkomstklyftor
            och problem som vi har i samhället skall vi naturligtvis gemensamt
            kunna bekämpa genom den ekonomiska politiken. Den bästa insatsen
            - det tål att upprepas - för att förbättra inkomstfördelningen
            eller inkomstnivåerna i samhället är faktiskt att fler människor
            får arbete. Det är ju vår strävan att det skall ske så att det
            blir en förbättring. Om vi får en ekonomi i tillväxt och utveckling,
            kan man också på olika sätt från arbetsmarknadens parter föra
            en lönepolitik som gör att situationen blir bättre även för dem
            som vi brukar kalla för de sämst ställda i samhället.
          </note>
          <note>
            När det sedan gäller borttagandet av kostnadsersättningen och
            utväxling till arvodesnivån, kan vi säkert också på den punkten
            fortsätta debatten utan att i varje fall nu enas. Men jag vill
            bara peka på att kostnadsersättningen faktiskt inte är lön. Den
            har ju inte alla effekter som inkomsten av anställning har sett
            ur den enskildes synpunkt. Den har bl.a. den effekt som Kenneth
            Kvist sade, nämligen att arbetsgivaren, riksdagen, inte behöver
            betala arbetsgivaravgifter för den. Men jag tror att man måste
            ha klart för sig den karaktärsskillnad som det är mellan arvode
            eller lön å ena sidan och kostnadsersättning å den andra sidan.
            Men det är klart att kostnadsersättningen i normalfallet skall
            vara avvägd på ett sådant sätt att den hyggligt svarar mot den
            genomsnittlige riksdagsledamotens kostnader som inte ersätts på
            annat sätt av riksdagen.
          </note>
          <note type="speaker">
            Anf. 73 MATS EINARSSON (v):
          </note>
          <note>
            Fru talman! Jag skulle trots allt vilja säga ytterligare några
            ord med anledning av anslaget C 4. Det är ett litet anslag sett
            i förhållande till statsbudgeten, närmare bestämt försumbart rent
            ekonomiskt, men det har ganska stor principiell betydelse. Det
            gäller alltså partistödet.
          </note>
          <note>
            Folkpartiet vill att partistödet skall sänkas med 30
          </note>
          <note>
            miljoner kronor från de föreslagna knappt 140 miljonerna, alltså
            en sänkning med 21 %. Moderaterna föreslår en minskning med 91,5
            miljoner kronor, en minskning med nästan 70 %. Detta kallar Per
            Unckel för en något lägre nivå.
          </note>
          <note>
            Först vill jag säga att partistödet och dess nivå både kan och
            bör diskuteras. Det har Vänsterpartiet gjort tidigare i den här
            kammaren, och det kommer vi säkert att återkomma till. Men jag
            tycker också att det är viktigt att kritiskt granska de argument
            som förs fram i synnerhet från högerhåll mot partistödet som sådant.
            Det finns två huvudlinjer. Den första typen av argument, som vi
            dock som jag har uppfattat det, inte fört fram här i kammaren
            i dag, men som inte är helt ovanlig, den lyder: Nu när det är
            så kärva tider måste även vi politiker dra åt svångremmen, etc.
            Den typen av argumentation menar jag måste avvisas, därför att
            den sprider och underblåser missuppfattningen att partistödet
            är politikernas personliga egendom eller att partierna i någon
            mening skulle representera något slags egenintresse och att de
            är ett självändamål.
          </note>
          <note>
            Partier och förtroendevalda politiker är verktyg för folkviljan,
            för demokratin.
          </note>
          <note>
            Den andra typen av argument är att partierna skall vara oberoende
            av särintressen och då även av staten.
          </note>
          <note>
            Per Unckel argumenterade i enlighet med den linjen.
          </note>
          <note>
            Man menar dessutom att en nedskärning eller ett borttagande av
            partistöden skulle leda till en vitalisering av de politiska partierna.
            Det är ju i och för sig behjärtansvärt. Men låt oss då granska
            skälet till att partistödet en gång infördes. Man utgick från
            att partierna har en central och omistlig del i demokratin.
          </note>
          <note>
            Och just för att göra partierna mer oberoende av s.k.
          </note>
          <note>
            särintressen och i någon mån ge partierna mer likvärdiga ekonomiska
            villkor infördes ett partistöd.
          </note>
          <note>
            När man granskar olika politiska förslag är det ofta en bra ledtråd
            att ställa frågan: Vem tjänar på detta? Och vilka partier skulle
            gynnas av ett borttagande eller en kraftig sänkning av partistödet?
            Jo, naturligtvis de partier som kan påräkna ett omfattande direkt
            eller indirekt ekonomiskt stöd från annat håll.
          </note>
          <note>
            Var finns dessa summor i det svenska samhället?
          </note>
          <note>
            Kanske i någon mån i fackföreningsrörelsen, skulle man kunna
            hävda. Men framför allt finns de naturligtvis i det privata näringslivet.
            Moderaterna vill förespegla att deras förslag skulle leda till
            en vitalisering av partierna. Men jag tror att den främsta effekten
            av det moderata förslaget, den drastiska sänkningen av partistödet,
            är att det skulle gynna de partier som den svenska storfinansen
            finner det angeläget att stödja. Och jag tror inte heller att
            detta är någon tillfällighet.
          </note>
          <note type="speaker">
            Anf. 74 HELENA BARGHOLTZ (fp) replik:
          </note>
          <note>
            Fru talman! Jag tycker att Mats Einarsson gör en viktig markering
            när han talar om att detta inte är politikernas pengar utan medborgarnas
            pengar som vi skall använda för den politiska demokratin. Det
            ligger väldigt mycket tänkvärt i det, men det handlar i detta
            läge om en avvägning av vad vi gör när det gäller kostnader på
            olika områden. Från Folkpartiet har vi sagt att eftersom vi behöver
            satsa mer pengar på vård, skola och omsorg av olika slag samt
            på bistånd och rättssäkerhet måste vi ta in detta i ett paket.
            Och vi har använt vår neddragning av partistödet för att finansiera
            våra satsningar på dessa andra frågor. Det är klart att om man
            går ut och frågar medborgarna: Vill ni ha mer pengar till partistödet,
            eller vill ni ha mer pengar till vården, kan man ändå tänka sig
            att de allra flesta medborgare, även de som värnar om demokratin,
            ändå skulle säga att de vill satsa på vården.
          </note>
          <note>
            De 30 miljoner som vi i Folkpartiet har valt att dra ned partistödet
            med går tillbaka på ett beslut som fattades för två tre år sedan,
            då man bestämde att öka partistödet med detta belopp. Vi vill
            alltså gå tillbaka till det belopp som gällde då.
          </note>
          <note type="speaker">
            Anf. 75 MATS EINARSSON (v) replik:
          </note>
          <note>
            Fru talman! Helena Bargholtz och Folkpartiets argumentation i
            denna sak är värd respekt, därför att man säger att detta inte
            handlar om att dra undan pengar från det demokratiska systemet
            utan om en avvägning. Vi gör en annan bedömning av denna avvägning.
            Och jag skulle nog vilja säga att vård, skola, etc. naturligtvis
            är oerhört viktiga områden.
          </note>
          <note>
            Och om man ser historiskt tillbaka på vad som har sagts i denna
            kammare och vilka yrkanden som har lagts fram, tror jag att man
            finner att Vänsterpartiet inte har varit det parti som har varit
            snålast i detta avseende.
          </note>
          <note>
            Men vi tycker också att den politiska demokratin och de politiska
            partierna är viktiga och att den nivå på partistödet som nu föreslås
            är fullt rimlig.
          </note>
          <note type="speaker">
            Anf. 76 HELENA BARGHOLTZ (fp) replik:
          </note>
          <note>
            Fru talman! Jag brukar gå ute på Lidingös gator och torg och
            tala med medborgare och fråga hur de ser på olika politiska beslut.
            Jag skall nästa gång jag går ut fråga medborgarna vilken avvägning
            de vill göra. Jag är rätt säker på att man ändå kommer att välja
            vården. Vi har över huvud taget ett annat sätt än
          </note>
          <note>
            Vänsterpartiet att finansiera vårt budgetförslag.
          </note>
          <note type="speaker">
            Anf. 77 MATS EINARSSON (v) replik:
          </note>
          <note>
            Fru talman! Detta förslag om en minskning med
          </note>
          <note>
            30 miljoner är naturligtvis inte ägnat att rädda vården.
          </note>
          <note>
            Det räcker inte 30 miljoner kronor till. Det är fråga om en symbolisk
            neddragning, skulle jag vilja påstå.
          </note>
          <note>
            Om det var så att vi genom en minskning på 30 miljoner kronor
            på anslag C4 skulle klara av vård, skola etc. skulle naturligtvis
            också Vänsterpartiet stödja det.
          </note>
          <note>
            Nu är det icke så, utan här handlar det om en bedömning av vad
            som är rimlig nivå för det partistöd som vi och Folkpartiet har
            jag uppfattat är överens om skall finnas kvar.
          </note>
          <note type="speaker">
            Anf. 78 PER UNCKEL (m):
          </note>
          <note>
            Fru talman! Mats Einarsson försökte göra gällande att de som
            skulle vinna mest på om vi drog ned partistödet skulle vara bl.a.
            Moderaterna. Det där har han nog fått om bakfoten. Vi tillhör
            de största förlorarna vid en sådan neddragning. Däremot är det
            en fullt rimlig förlust. Mot bakgrund av att det inte är en rimlig
            hållning att hävda att skattebetalarna så till den milda grad
            som i dag skall bekosta också det som borde vara vitala levande
            folkrörelser understödda och finansierade av det folk för vilka
            de är för.
          </note>
          <note>
            Mats Einarsson för en egendomlig koppling. Bara därför att demokratin
            är viktig är det viktigt med mycket pengar till politiska partier.
            Det är med förlov sagt inte riktigt bra logik. Det är bra att
            betala politiker som man vill skall utföra ett rejält arbete,
            de pengar det kostar att till de demokratiska församlingarna rekrytera
            ett brett genomsnitt av svenska folket.
          </note>
          <note>
            Men där tänker Vänsterpartiet rösta åt motsatt håll.
          </note>
          <note>
            Däremot är det samtidigt bra att säkerställa att de politiska
            partierna i ökande utsträckning byggs på den vitalitet som enskilda
            människors personliga engagemang och bara det kan garantera.
          </note>
          <note>
            Föreställningen att göra de politiska partierna till en del av
            den offentliga demokratiska apparaten rymmer ett felslut som jag
            tror är ytterligt allvarligt med tanke på vårt förhoppningsvis
            gemensamma intresse, att säkerställa en bred folklig förankring
            för de demokratiska besluten.
          </note>
          <note type="speaker">
            Anf. 79 MATS EINARSSON (v) replik:
          </note>
          <note>
            Fru talman! Jag sade visserligen inte att Moderaterna skulle
            gynnas av en sänkning av partistödet. Jag sade att de partier
            som den svenska storfinansen finner angeläget att stödja skulle
            gynnas. Per Unckel gjorde en tolkning av detta.
          </note>
          <note>
            Visst skall partierna finansieras av medborgarna.
          </note>
          <note>
            Det är naturligtvis riktigt. Om vi tänker oss att vi tar bort
            partistödet helt skulle de partier som har de mest välbeställda
            medborgarna naturligtvis gynnas, och de partier som företräder
            dem som har lite i plånboken skulle få mycket svårare att göra
            sig gällande i den politiska debatten.
          </note>
          <note>
            Det är detta som partistödet till någon mån är avsett att motverka.
            Medborgarna finansierar fortfarande sina partier men på ett mera
            solidariskt sätt via skatter. I ett samhälle där jämlikheten,
            fördelningen av de ekonomiska tillgångarna vore betydligt mer
            jämn och rättvis än i dagens samhälle tror jag att också Vänsterpartiet
            skulle kunna tänka sig att diskutera en sänkning av partistödet.
            Men vi lever icke i ett sådant samhälle.
          </note>
          <note type="speaker">
            Anf. 80 PER UNCKEL (m) replik:
          </note>
          <note>
            Fru talman! Jag vet inte vad erfarenheterna är inom Vänsterpartiet
            av hur man bäst och lämpligast finansierar politisk verksamhet
            genom frivilliga insatser. I vart fall inom Moderaterna gäller
            en erfarenhet som jag gärna delar med mig, nämligen de många människors
            bidrag med var och en mycket lite. Finessen, Mats Einarsson, är
            just många och lite. Det är på detta som vitaliteten kan byggas
            upp. Stora bidrag, stora stöd, stora organisationer, mycket pengar
            från
          </note>
          <note>
            LO som hos socialdemokratin torkar ut partier. Men de många små
            ekonomiska bidragen blir en del av människors engagemang för sitt
            parti och sina idéer.
          </note>
          <note>
            Om Mats Einarsson vill delar vi gärna med oss från vår sida också
            av de praktiska erfarenheterna av att får tior, 25-kronor och
            50-lappar till kassan.
          </note>
          <note type="speaker">
            Anf. 81 MATS EINARSSON (v) replik:
          </note>
          <note>
            Fru talman! Jag kan försäkra Per Unckel att vi i
          </note>
          <note>
            Vänsterpartiet har stor erfarenhet av att samla in både tior
            och 50-lappar. Det är inte där problemet ligger.
          </note>
          <note>
            Jag skall naturligtvis ge ett erkännande vad gäller argumentationen.
            Den oerhört stora andel som det offentliga partistödet utgör av
            de politiska partiernas ekonomi är i en viss mening naturligtvis
            ett problem.
          </note>
          <note>
            Det kan ha - detta skall jag ge Per Unckel rätt i -
          </note>
          <note>
            effekter på medlemsuppslutningen och sådant. Men faktum kvarstår
            att med Moderaternas förslag skulle detta icke gynna demokratin
            utan drastiskt försämra de politiska partiernas möjlighet att
            fullgöra sitt uppdrag i demokratin.
          </note>
          <note type="speaker">
            Anf. 82 GÖRAN MAGNUSSON (s):
          </note>
          <note>
            Fru talman! Jag skall inte lägga mig i det direkta replikskifte
            kring partistödet som Einarsson och
          </note>
          <note>
            Unckel just har haft. Jag tyckte bara att jag på något sätt borde
            lyfta in i den här debatten erfarenheter man kan få när man talar
            med parlamentariker från andra länder, som har ett väldigt lågt
            partistöd eller saknar partistöd, och de svårigheter som där finns
            med att finansiera partierna och där många ledamöter faktiskt
            engagerar sig ekonomiskt genom att skuldsätta sig för att driva
            valkampanjer. I det här sammanhanget vill jag bara peka på vilken
            risk det finns för bindningar i ett sådant sammanhang som vi på
            ett bra sätt klarar av med det svenska systemet.
          </note>
          <note>
            Jag vill gärna också säga att jag tycker att partierna har anledning
            att se upp nu. Man måste tänka igenom arbetsformer och möjligheter
            på olika sätt.
          </note>
          <note>
            Per Unckel sade i en tidigare debatt här att förr var partierna
            vitalare, det var fler som engagerade sig.
          </note>
          <note>
            Det är väl möjligt att det är riktigt, även om det är farligt
            att säga att ju förr, desto bättre. Så var det förvisso icke.
            Många enskilda medlemmar i partierna gör i dag stora insatser
            både genom direkta arbetsinsatser och genom små bidrag - kanske
            inte 25 kr men
          </note>
          <note>
            100 eller 200 kr. Det har vi erfarenhet av även i det socialdemokratiska
            partiet.
          </note>
          <note>
            Vad jag vill säga är att om det förr var bättre och enklare,
            är det i dag väldigt mycket dyrare att också komma i kontakt med
            medborgarna via betalda annonsplatser i tidningar och andra medier.
            Det gör att partifinansieringen blir en allvarlig, svår och komplicerad
            fråga.
          </note>
          <note type="speaker">
            Anf. 83 PER UNCKEL (m):
          </note>
          <note>
            Fru talman! Jo, jag håller med om att partifinansieringen är
            både allvarlig och komplicerad. Därför tycker jag att den förtjänar
            en lite större mässa än att bara slentrianmässigt via riksdagen
            taxera ut nya miljoner till partierna. Desto mer som det har visat
            sig
          </note>
          <note>
            - det förefaller vara något slags enighet om det - att detta
            inte uppenbarligen leder till att demokratin blir så vital som
            vi skulle vilja ha det.
          </note>
          <note>
            Göran Magnusson hänvisar till att kolleger i andra parlament
            tycker att det är bra med partistöd. Jag tvivlar inte ett ögonblick
            på att nästan alla politiker tycker så. Det är praktiskt och bra
            att någon annan betalar. Det är praktiskt och bra att vi fattar
            beslut här i riksdagen, och sedan ramlar pengarna in. Det är framför
            allt mycket enklare. Men det är någonting som går förlustigt på
            vägen. Det är detta någonting som jag tycker kanske mer är denna
            debatts kärna än kronor och ören. Vad vi alla har ett ansvar för
            är att säkerställa att demokratin inte torkar ut, att demokratin
            inte bara blir stora affischer, inte bara blir stora annonser
            eller masskommunikation med mycket pengar först och främst från
            politiker till väljare.
          </note>
          <note>
            Demokratins vitalitet bör återupprättas i den meningen att det
            levande nära samtalet människor emellan ånyo sätts in i demokratins
            mitt.
          </note>
          <note>
            Fru talman! Jag är lite orolig för vart den typen av betaldemokrati
            som vi har börjat att få i Sverige skall leda till när det gäller
            just det som demokratin ytterst är, nämligen det vitala, spännande
            och utvecklande samtalet.
          </note>
          <note type="speaker">
            Anf. 84 GÖRAN MAGNUSSON (s):
          </note>
          <note>
            Fru talman! Jag är alldeles övertygad om att Per
          </note>
          <note>
            Unckel och jag är överens på den punkten, att det inte blir någon
            bra demokrati om inte många människor är engagerade i flera större
            eller mindre partier. Det är alldeles uppenbart att det är det
            personliga engagemanget som är avgörande.
          </note>
          <note>
            När jag gjorde den utländska jämförelsen ville jag inte gå så
            långt som att säga att parlamentariker i andra länder utan vidare
            tycker att det bra med det svenska partistödet. Vad jag ville
            peka på var att de talade om avigsidan med deras situation, t.ex.
            personlig skuldsättning och andra problem som sedan kan komma
            att påverka politiken. Detta är värt att observera när vi diskuterar
            användningen av partistödet och hur man skall finansiera och vitalisera
            partierna. Det är vi alla överens om att vi behöver göra.
          </note>
          <note>
            Sedan tror jag fortfarande inte på Per Unckels medicin, att man
            börjar att tänka rätt och klokt bara man får mindre pengar. Jag
            tror faktiskt inte på den tesen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            9 § Fortsatt giltighet av lagen om tillfälliga bestämmelser i
            fråga om tillstånd att sända lokalradio
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU14
          </note>
          <note>
            Fortsatt giltighet av lagen (1995:1292) om tillfälliga bestämmelser
            i fråga om tillstånd att sända lokalradio (prop. 1998/99:1 delvis)
          </note>
          <note type="speaker">
            Anf. 85 OLA KARLSSON (m):
          </note>
          <note>
            Fru talman! Med betänkandet KU14 kommer yttrandefriheten att
            begränsas i Sverige. Med detta betänkande förlänger vi den s.k.
            stopplagen, en lag som förbjuder nya radiostationer.
          </note>
          <note>
            Vid sidan av de yttrandefrihetsrättsliga frågorna känns det lite
            märkligt att i tider när vi talar om att vi har problem med för
            få företag, att det är för jobbigt att starta företag och för
            krångligt att driva företag, då förlänger vi här i riksdagen en
            lag som förbjuder nya företag, som förbjuder nya arbetsplatser,
            som förbjuder nya jobb - och detta i en bransch som i andra delar
            av världen hör till de dynamiska, som hör till dem om skapar många
            nya jobb och många nya företag.
          </note>
          <note>
            Med denna lag förlänger vi tystnaden i etern på många orter.
            Därmed fortsätter socialdemokraterna sitt bygge av stopp och förbud
            på radio- och eterområdet. Det är det som har gällt sedan 1994:
            Stopp för fler lokalradiostationer och stopp för den digitala
            radion.
          </note>
          <note>
            Fru talman! Jag tycker att det är lite synd att när vi nu diskuterar
            en praktisk fråga om inskränkningar i yttrandefriheten är det
            bara fyra av riksdagens partier som tänker delta i debatten. Det
            hade varit intressant att få höra t.ex. någon från Centerpartiet
            förklara varför man i Digital-TV-kommittén engagerat pläderar
            för att alla tillgängliga frekvenser skall utnyttjas, medan man
            argumenterar för att frekvenserna inte skall utnyttjas när det
            gäller lokalradio.
          </note>
          <note>
            Det hade också varit intressant att höra kristdemokraternas representanter
            förklara varför inskränkningar i yttrandefriheten är acceptabla
            om de sker ett år i taget i stället för två år i taget. Var är
            den vitala och viktiga skillnaden?
          </note>
          <note>
            Stopplagen föreslogs för första gången 1994. Tack vare moderater,
            folkpartister och kristdemokrater sköts den upp ett år. Under
            denna period startades det
          </note>
          <note>
            24 nya radiostationer i 13 olika områden.
          </note>
          <note>
            Argumenten för att införa stopplagen har varit att det har rått
            brist på mångfald i och med den privata lokalradion. Jag vill
            därför fråga majoritetens företrädare: På vilket vis har mångfalden
            försämrats av de
          </note>
          <note>
            24 nya radiostationerna i Sverige, Göran Magnusson?
          </note>
          <note>
            Jag vill också fråga: Vad är det som är fel med mångfald? Vad
            är det för stort fel som motiverar inskränkningar i yttrandefriheten?
            Är det fel på programinnehållet i sändningarna från de olika radiostationerna?
            Vad är det som är så fel att det motiverar ett förbud mot nya
            radiostationer?
          </note>
          <note>
            Hur har mångfalden förändrats på Gotland, i Örnsköldsvik och
            Lycksele? Det är tre av de områden som fick lokalradiostationer
            under den period då vi borgerliga lyckades skjuta upp stopplagen.
          </note>
          <note>
            För att underlätta för majoritetsföreträdaren att svara på mina
            frågor skall jag tala om att i Örnsköldsvik är det fler i åldersgruppen
            20-35 år som lyssnar på privat lokalradio än som lyssnar på Sveriges
            Radio totalt. Det talar snarast för att den privata lokalradion
            har tillfört någonting som lyssnarna tidigare har saknat.
          </note>
          <note>
            Vad är det som gör att majoritetsföreträdaren här kan säga att
            mångfalden är så dålig, om lyssnarna ändå väljer den privata lokalradion?
            Radio Rix i Örnsköldsvik är den överlägset största stationen när
            det gäller antalet lyssnare i åldern 20-35 år. NRJ i Örnsköldsvik
            är den näst största stationen. Först på tredje plats kommer P
            3, den kanal där politiken och staten har en påverkansmöjlighet
            via avtalet med Sveriges
          </note>
          <note>
            Radio. Vad är det då som talar för att mångfalden har blivit
            försämrad av de privata lokalradiostationerna?
          </note>
          <note>
            Hur har mångfalden förbättrats i Västerdalarna där två frekvenser
            i dag är outnyttjade på grund av stopplagen? På vilket sätt har
            mångfalden blivit bättre för att socialdemokraterna och deras
            kamrater här i kammaren har drivit igenom stopplagen? Vilka är
            de tunga argumenten som motiverar inskränkningar i yttrandefriheten?
          </note>
          <note>
            Fru talman! Jag argumenterar för ökad yttrandefrihet i etern.
            Jag yrkar bifall till reservationen.
          </note>
          <note type="speaker">
            Anf. 86 HELENA BARGHOLTZ (fp):
          </note>
          <note>
            Fru talman! Yttrandefriheten och tryckfriheten i vårt land utgår
            från att mångfald bäst skyddas av etableringsfrihet.
          </note>
          <note>
            När det gäller etermedier bör eventuella begränsningar bara accepteras
            då det finns tekniska begränsningar. Ramen för vad som skall få
            sändas skall vara tryckfrihetens principer och yttrandefrihetsgrundlagen.
          </note>
          <note>
            Redan när den s.k. stopplagen infördes 1995 reserverade sig Folkpartiet
            mot förslaget. Motiveringen var då - och den gäller fortfarande
            - att utöver yttrandefrihetsaspekterna är den privata lokalradion
            en ny, ung bransch och en bransch som är mycket viktig för ny
            företagsamhet.
          </note>
          <note>
            Ingen kan i dag säga hur den privata lokalradion kommer att utvecklas,
            men det som behövs är garanterad långsiktighet i verksamheten
            för att framför allt unga människor skall våga satsa på den.
          </note>
          <note>
            Stopplagen skapar stor osäkerhet hos alla dem -
          </note>
          <note>
            flera tusen - som i dag arbetar med privat lokalradio, och också
            hos alla oss som lyssnar på privatradion.
          </note>
          <note>
            Innan förslaget lades fram för riksdagen 1995 hade det granskats
            av Lagrådet, som i sitt yttrande hänvisade till att lediga radiofrekvenser
            under åtminstone en övergångstid skulle komma att stå outnyttjade
            om förslaget genomfördes. Lagrådet framhöll också att yttrandefrihetsgrundlagen
            innebär inte bara att radiofrekvenserna skall tas i anspråk, utan
            också att de skall tas i anspråk på ett sådant sätt att det leder
            till vidaste möjliga yttrande- och informationsfrihet.
          </note>
          <note>
            Lagrådet avstyrkte förslaget, vilket är väldigt viktigt.
          </note>
          <note>
            Lagrådets farhågor har besannats. Det finns nu förmodligen mellan
            20 och 30 lediga frekvenser.
          </note>
          <note>
            Dessa, menar Folkpartiet, skall auktioneras ut. Det omöjliggörs
            av stopplagen. Därför måste stopplagen avskaffas. Det är helt
            orimligt att, som konstitutionsutskottets majoritet vill, förlänga
            lagen till att gälla ytterligare två år.
          </note>
          <note>
            Jag hoppas verkligen att den särskilda utredaren med uppgift
            att lägga fram förslag om de framtida villkoren för lokalradion
            kommer att visa på möjligheterna att stärka etableringsfriheten
            och att utredaren kommer med sitt förslag i februari, som har
            utlovats.
          </note>
          <note>
            Utskottets majoritet och Lagrådet, som vid sin senaste prövning
            var mycket tveksamt till en ytterligare förlängning, lutar sig
            emot utredaren när man vill förlänga stopplagens giltighet ytterligare
            två år. Jag vill passa på att läsa upp vad Lagrådet sade när det
            gällde denna fråga. Lagrådet sade vid sin senaste prövning följande:
            "En omständighet att beakta är att, om den föreslagna lagen om
            förlängning av giltighetstiden för stopplagen genomförs, sex år
            kommer att ha förflutit från det att problemen uppmärksammades
            till dess att nya lokalradiotillstånd kan komma att meddelas.
            Detta framstår som en påtaglig senfärdighet av lagstiftaren att
            ge effekt åt yttrandefrihetsgrundlagens föreskrift att tillgängliga
            radiofrekvenser skall tas i anspråk. Ju längre en begränsning
            av yttrandefriheten och informationsfriheten varar desto starkare
            skäl måste rimligen krävas för en förlängning."
          </note>
          <note>
            För egen del kan jag inte tycka att de starkare skäl som Lagrådet
            talar om föreligger, och inte heller att man bara skall avvakta
            en utredning. För mig och för
          </note>
          <note>
            Folkpartiet är det helt självklart att riksdagens beslut att
            upphäva stopplagen skall fattas omgående.
          </note>
          <note>
            Jag vill också fråga vad utredaren kan tänkas komma fram till
            som skulle förhindra att stopplagen avskaffas.
          </note>
          <note>
            Fru talman! Med detta vill jag yrka bifall till den reservation
            som är gemensam för Folkpartiet och
          </note>
          <note>
            Moderaterna.
          </note>
          <note type="speaker">
            Anf. 87 GÖRAN MAGNUSSON (s):
          </note>
          <note>
            Fru talman! Får jag börja med att säga att jag nu tänker försöka
            klara ut några historiska omständigheter kring denna lagstiftning.
            Det är inte på det sättet att en förlängning av stopplagen är
            en förlängning av tystnaden. Man kan precis lika gärna uttrycka
            saken så, att en förlängning av stopplagen förhindrar den konformitet
            som lokalradion var inne i när konstitutionsutskottets majoritet
            tog initiativ till att genomföra stopplagen.
          </note>
          <note>
            Jag skall tillåta mig att läsa innantill en bit. 1993
          </note>
          <note>
            hade riksdagen på förslag av den dåvarande regeringen infört
            lokalradiolagen och börjat auktionera ut lokala sändningskanaler
            till högstbjudande. Det var effekterna av den verksamheten som
            fick majoriteten att ta initiativet. Man säger från konstitutionsutskottets
            majoritet följande: "Utskottet anser att lokalradion inte har
            utvecklats enligt de intentioner som angavs i propositionen. De
            lokala stationerna är ofta starkt beroende av centrala programnätverk.
            Många av de personer som har erhållit tillstånd är anställda hos
            eller på annat sätt närstående till nätverksföretag.
          </note>
          <note>
            Det finns enligt utskottet anledning att misstänka att åtskilliga
            tillståndshavare enbart fungerar som bulvaner. Nätverksföretagen
            har också stärkt sin position genom att från början självständiga
            tillståndshavare har överlåtit sin verksamhet till företag som
            står nätverken nära. Granskningsnämnden för radio och TV
          </note>
          <note>
            har i ett avgörande nyligen slagit fast att en tillståndshavare
            kan uppfylla lagens krav på eget programinnehåll genom att nattetid
            sända från en automatisk jukebox. Under resten av dygnet kan stationen
            alltså uteslutande sända nätverksmaterial utan att bryta mot bestämmelserna.
            Sammantaget verkar det som om den målsättning som angavs i lokalradiopropositionen
            inte alls har uppnåtts. I stället för att antalet självständiga
            röster har ökat har den privata radion kommit att domineras av
            ett fåtal kapitalstarka kedjeföretag. De regler som skulle motverka
            en sådan utveckling har tydligen varit helt otillräckliga."
          </note>
          <note>
            Det är alltså bakgrunden till att stopplagen kom till.
          </note>
          <note>
            En sådan här debatt blir lätt en debatt av den typ att vi citerar
            lite grann ur vad Lagrådet har sagt vid olika tillfällen för att
            stärka vår position. Jag skall också uppehålla mig en del vid
            vad Lagrådet har sagt i denna fråga.
          </note>
          <note>
            Jag skall till en början säga att Lagrådet motsatte sig stopplagen.
            Möjligen, säger man, skulle lagen kunna godtas om det i ärendet
            blev utrett att de som under lagens giltighetstid kunde förväntas
            få tillstånd till sändningar ingick i nätverksbindningar eller
            var på annat sätt så lierade med varandra att den eftersträvade
            mångfalden och lokala förankringen inte uppnåddes. Något underlag
            för en sådan bedömning har inte förebragts.
          </note>
          <note>
            Det sade Lagrådet när man yttrade sig över stopplagen första
            gången.
          </note>
          <note>
            Nu säger man att de skäl som Lagrådet ansåg skulle kunna vara
            möjliga att motivera en stopplag med finns redovisade i de utredningar
            som tagits fram. Det är alltså inte den utredning vi väntar på,
            utan den tidigare utredningen. De säger att förhållandena på lokalradiomarknaden
            är sådana som av Lagrådet angavs som en möjlig förutsättning för
            att stopplagen skulle kunna godtas.
          </note>
          <note>
            Sakfrågan gäller att man var på väg i en utveckling beträffande
            lokalradiosändningarna som inte är avsedd i yttrandefrihetsgrundlagen
            och egentligen heller inte i något annat sammanhang. Det är det
            som
          </note>
          <note>
            Ola Karlsson syftar på när han säger att vi nu medverkar till
            att förlänga tystnaden. Det är faktiskt över
          </note>
          <note>
            80 lokalradiostationer som har fått tillstånd. Det återstår nio
            tillstånd. Det finns sedan möjlighet att ge tillstånd för ytterligare
            ett antal tillstånd på ett helt annat band. Jag tror att Helena
            Bargholz nämnde att det då rör sig om ungefär 30 olika tillstånd.
          </note>
          <note>
            När det pågår sändningar i över 80 kanaler kan man inte säga
            att det skulle råda tystnad på detta område. Jag tycker att framför
            allt Ola Karlsson visar prov på en långtgående demagogik i denna
            fråga, som inte alls bidrar till att lösa det yttrandefrihetsproblem
            som vi faktiskt står inför.
          </note>
          <note>
            Syftet med att förlänga lagstiftningen i två år är ju att utredaren
            skall kunna lägga fram sitt förslag i början på nästa år och att
            regeringen sedan skall kunna skriva en proposition.
          </note>
          <note>
            Jag tror också att man måste beakta det förhållandet att ett
            lagförslag på det här området kan komma att förklaras vilande.
            Det var ju så man gjorde med stopplagen vid något tidigare tillfälle.
            Då skulle man alltså inom den tänkta tvåårsperioden hinna klara
            av att lagstifta och få regler som gynnar mångfald och lokal radioverksamhet
            i de här sammanhangen.
          </note>
          <note>
            Jag tycker inte att det finns anledning att ta till brösttoner
            i den här frågan. Det här är ju, och har så varit under några
            år, en fråga om att ordna förhållandena på lokalradiomarknaden
            så att man tillgodoser mångfalden och yttrandefriheten.
          </note>
          <note>
            Jag har utifrån mina politiska värderingar lite svårt att förstå
            att rätten att yttra sig i lokalradio skall betalas med kanske
            3 miljoner kronor, en halv miljon kronor eller 1 miljon kronor.
            Det är detta som riksdagen har anledning att fundera på innan
            man går till ytterligare beslut.
          </note>
          <note>
            Fru talman! Jag yrkar bifall till hemställan i konstitutionsutskottets
            betänkande och avslag på reservationerna.
          </note>
          <note type="speaker">
            Anf. 88 OLA KARLSSON (m) replik:
          </note>
          <note>
            Fru talman! Det är alldeles korrekt att det är över
          </note>
          <note>
            80 lokalradiostationer som sänder i dag. Av dem hade
          </note>
          <note>
            24 varit tysta om Göran Magnusson och hans partikamrater hade
            fått igenom stopplagen redan från början.
          </note>
          <note>
            Sedan är frekvenstilldelningen så konstruerad att man plockar
            inte fram frekvenser förrän det anmäler sig intresserade sökande.
            Siffran nio möjliga tillstånd är alltså fel. Det är sannolikt
            betydligt fler frekvenser som skulle vara möjliga att plocka fram
            med den tidigare lagen.
          </note>
          <note>
            Sedan återkommer Göran Magnusson till diskussionen om mångfald.
            Jag vill upprepa den fråga jag ställde till honom i mitt anförande:
            Vad är det för fel i programverksamheten som gör att det inte
            kan anses vara tillräcklig mångfald i den verksamhet som är i
            dag?
          </note>
          <note>
            Låt oss t.ex. titta på sändningarna i Örnsköldsvik.
          </note>
          <note>
            I åldersgruppen 20-34 år har P 1 knappt 2 % lyssnare, P 2 är
            inte mätbart, P 3 har knappt 25 %, P 4
          </note>
          <note>
            knappt 20 %, Radio Rix Örnsköldsvik 43 % och NRJ
          </note>
          <note>
            30 % lyssnare. Då kan man i och för sig säga att både
          </note>
          <note>
            Radio Rix Örnsköldsvik och NRJ tillhör nätverk.
          </note>
          <note>
            Men om nu lyssnarna väljer dessa stationer därför de tycker att
            de tillför radioverksamheten någonting, varför är det då Göran
            Magnusson och hans partikamrater som skall avgöra vad som är mångfald
            för örnsköldsviksborna? Varför är det riksdagen som skall avgöra
            vad örnsköldsviksborna skall få lyssna på?
          </note>
          <note>
            Varför inte släppa de lediga frekvenser som finns och låta lyssnarna
            välja själva?
          </note>
          <note type="speaker">
            Anf. 89 GÖRAN MAGNUSSON (s) replik:
          </note>
          <note>
            Fru talman! Är det så att Ola Karlsson är till hundra procent
            nöjd med den lokalradioverksamhet som i dag äger rum? I så fall
            har Ola Karlsson en motstridig uppfattning i förhållande till
            Lagrådet.
          </note>
          <note>
            Lagrådet har sagt att de problem som man pekade på i stopplagen
            har visats föreligga i bl.a. denna utredning. Jag förmenar inte
            Ola Karlsson att ha sin uppfattning, och den behöver inte sammanfalla
            med Lagrådets. Men jag tycker att vi kanske kunde bli överens
            om att man kan identifiera en del problem i det här sammanhanget.
            För Ola Karlsson finns inget annat bevis på att verksamheten är
            bra än att fler lyssnar på det som han kallar för privatradio
            än på P 1 och P 2, och det är ju en ganska klen bevisning i det
            här sammanhanget.
          </note>
          <note>
            Jag vidhåller, fru talman, att yttrandefriheten är väl tillgodosedd
            redan i dag. Vi som kör bil längre sträckor och försöker få in
            olika radiokanaler har ju ingen brist på radiokanaler att lyssna
            på. Vi har ett rikhaltigt utbud, och jag har ingen invändning
            emot det. Vårt syfte med detta är ju inte att vi skall sitta någonstans
            i den centrala statliga apparaten och bestämma radioprogrammens
            innehåll. Det handlar ytterst om att förhindra nätverksbildningar
            och maktkoncentration på massmedieområdet, att tillgodose möjligheterna
            att i ganska små områden sända lokalradio och på det sättet garantera
            en mångfald.
          </note>
          <note>
            Jag har väldigt svårt att förstå hur Ola Karlsson kan uppamma
            en sådan våldsam känsla i den här frågan just nu när det faktiskt
            är över 80 lokalradiostationer som sänder, även om man sedan kan
            diskutera i hur stora nätverk de ingår. Man har identifierat i
            varje fall cirka fem nätverk.
          </note>
          <note type="speaker">
            Anf. 90 OLA KARLSSON (m) replik:
          </note>
          <note>
            Fru talman! Ett av skälen till att jag blir lite upprörd över
            stopplagen är att jag har besökt många av de arbetsplatser som
            inte skulle ha funnits om Göran
          </note>
          <note>
            Magnussons parti hade fått bestämma. Då hade det varit tyst i
            Mora och Sälen. Det hade varit tyst i Blekinge. Det hade varit
            tyst i Örnsköldsvik. Det hade varit tyst i Lycksele - om Göran
            Magnusson och hans parti hade fått igenom stopplagen redan från
            början.
          </note>
          <note>
            Jag är inte nöjd med alla delar i den privata lokalradion. Men
            det leder mig inte till att jag vill förbjuda fler radiostationer,
            som Göran Magnusson och majoriteten vill. Jag menar att problem
            inom medierna löser vi genom att som aktiva konsumenter välja
            de produkter vi själva vill ha.
          </note>
          <note>
            Sedan tycker jag, för att också säga något om
          </note>
          <note>
            Lagrådet, att det finns skäl att läsa vad Lagrådet skriver allra
            sist i betänkandet: "Lagrådet ifrågasätter om sådana särskilt
            viktiga skäl som avses 2 kap. 13 §
          </note>
          <note>
            regeringsformen kan anses föreligga för en förlängning av stopplagen."
            Den utredning som gjordes döms alltså ut som varande ett så pass
            särskilt viktigt skäl att man kan inskränka yttrandefriheten.
          </note>
          <note>
            Det finns alltså all anledning, fru talman, att skrota stopplagen
            och släppa radion fri.
          </note>
          <note type="speaker">
            Anf. 91 GÖRAN MAGNUSSON (s) replik:
          </note>
          <note>
            Fru talman! Man måste naturligtvis läsa hela Lagrådets yttrande.
            På s. 10, precis mot slutet, finns det en mening som lyder: "Mot
            bakgrund härav", bl.a.
          </note>
          <note>
            den utredning som vi avvaktar, "vill Lagrådet inte motsätta sig
            att stopplagens giltighetstid förlängs en sista gång i avvaktan
            på att ny lagstiftning antas av riksdagen." Det uttalandet av
            Lagrådet är väl lika viktigt som andra uttalanden. Jag tycker
            att Ola
          </note>
          <note>
            Karlsson borde hinna läsa hela yttrandet och inte bli så glad
            över en del av ett yttrande som talar till hans förmån att han
            glömmer resten.
          </note>
          <note>
            Det är inte så att socialdemokraterna förbjuder ytterligare radiostationer.
            Vi vill skaffa oss rådrum, vilket ju var avsikten med det hela
            redan från början, för att se om man kan skapa en lagstiftning
            som bättre tillgodoser yttrandefriheten och mångfalden - eller
            omvänt uttryckt: som på ett effektivare sätt förhindrar nätverksbildning
            och maktkoncentration till några få stora, kapitalstarka medieföretag.
            Jag tycker att det är bra och vettiga utgångspunkter.
          </note>
          <note>
            Vi kan inte förhindra ytterligare etableringar, eftersom det
            står i yttrandefrihetsgrundlagen att man skall upplåta de här
            kanalerna. Det kommer naturligtvis också att ske, när vi får tillräckligt
            underlag för att fatta det här beslutet.
          </note>
          <note>
            För min del, fru talman, vill jag gärna avslutningsvis säga att
            jag inte tycker att den tid som nu har förflutit är bra sett ur
            tidssynpunkt. Naturligtvis borde det här ha kunnat vara klart,
            vilket då också innebär en kritik av regeringen. Jag tycker, men
            hänsyn till yttrandefrihetsgrundlagens bjudande formuleringar,
            att den här tidsutdräkten inte är bra, men dessvärre har den visat
            sig vara nödvändig.
          </note>
          <note type="speaker">
            Anf. 92 HELENA BARGHOLTZ (fp) replik:
          </note>
          <note>
            Fru talman! Kan jag alltså tolka Göran Magnussons uttalande som
            att det som Lagrådet säger är att stopplagen kommer att förlängas
            en sista gång? Vad är det då i utredarens förslag som eventuellt
            skulle kunna hindra en upprepning och göra så att det blir svårare
            för socialdemokraterna och Göran Magnusson att godta detta? Kan
            Göran Magnusson garantera att det nu handlar om en sista gång,
            så att det inte blir två år nu, sedan ytterligare två år och två
            år till? Vad är det i utredarens förslag som gör att förslaget
            skall kunna accepteras?
          </note>
          <note>
            Lagrådet har för sin del gjort mycket tydligt och klart att man
            från dess sida inte är beredd att ytterligare en gång medge tillstånd
            att förlänga lagen.
          </note>
          <note>
            Jag skulle gärna vilja höra hur Göran Magnusson ser på möjligheterna
            att verkligen få igenom lagen nu.
          </note>
          <note type="speaker">
            Anf. 93 GÖRAN MAGNUSSON (s) replik:
          </note>
          <note>
            Fru talman! Det är alltid farligt att garantera och säga en sista
            gång. Men jag har uppfattningen att den här frågan måste bringas
            ur världen under den tvåårsperiod som ligger framför oss. Det
            tror jag är allas ambition på området.
          </note>
          <note>
            Vad utredaren kommer att föreslå har jag ingen kunskap om. Men
            jag tycker att det är klok politik att avvakta vad utredaren kan
            komma att visa och vad regeringen så småningom i sin proposition
            kommer att kunna ta upp och lägga fram förslag om till riksdagen.
          </note>
          <note>
            Jag tycker inte att det är acceptabelt att flera gånger förlänga
            stopplagen. Då måste man ha en annan ståndpunkt, ett ställningstagande
            till själva sakfrågan.
          </note>
          <note type="speaker">
            Anf. 94 HELENA BARGHOLTZ (fp) replik:
          </note>
          <note>
            Fru talman! Jag tolkar detta som att Göran Magnusson lämnar ett
            carte blanche. Oavsett vad utredaren kommer fram till är Göran
            Magnusson beredd att säga att det nu är absolut slut med förlängningen
            av den tillfälliga lagen. Det vore väldigt skönt att veta det,
            eftersom vi som vill sätta stopp för stopplagen redan nu tydligen
            inte har någon chans att få igenom detta i riksdagen.
          </note>
          <note type="speaker">
            Anf. 95 GÖRAN MAGNUSSON (s) replik:
          </note>
          <note>
            Fru talman! Om vi skall diskutera detta utifrån olika blocksidor
            kan man väl säga att Folkpartiet under Birgit Friggebos ledning,
            Moderata samlingspartiet och andra genomförde lagstiftningen.
            Man fick, framför allt genom vilandeförklaringen av stopplagen,
            jag minns inte om Ola Karlsson sade 25, men i varje fall ytterligare
            ett drygt tjugotal lokalradiokanaler upplåtna. Man kan inte ur
            den synpunkten vara missnöjd.
          </note>
          <note>
            Oberoende av vad utredaren kommer fram till -
          </note>
          <note>
            nja, det vet jag inte. För min del, som vice ordförande i konstitutionsutskottet,
            blir det väl mer avgörande vilket förslag regeringen kan komma
            att lägga fram.
          </note>
          <note>
            Det blir i det sammanhanget vi får pröva saken, naturligtvis.
          </note>
          <note>
            Jag hoppas att man kan komma med förslag som innebär att det
            lokala i lokalradion på ett bättre sätt tillgodoses, att man tillgodoser
            mångfalden och på det sättet ger fler tillfälle att yttra sig
            utan att betala en förfärlig massa pengar. Jag tycker att 1-3
            miljoner kronor för att få etablera en radiokanal är ett hiskeligt
            högt belopp.
          </note>
          <note type="speaker">
            Anf. 96 KENNETH KVIST (v):
          </note>
          <note>
            Fru talman! Jag delar i allt väsentligt det som Göran Magnusson
            har anfört. Göran Magnusson erinrade lite om historien. Man kan
            också dra ut historien på ett annat sätt.
          </note>
          <note>
            Ola Karlsson är, fru talman, ganska förtjust i att ställa vad
            han uppfattar som retoriska frågor. Han tar i de frågorna upp
            varför man skall förbjuda nya radiostationer, vad det är för fel
            på mångfalden, osv.
          </note>
          <note>
            När man började införa systemet med kommersiell lokalradio undrar
            jag vad det var för fel på de företag som kanske hade utomordentligt
            bra idéer för sina programföretag, men som inte var tillräckligt
            ekonomiskt starka att på de rent kommersiella auktionerna kunna
            bjuda spetsen mot Kinnevikstödda företag, andra nätverksföretag
            eller s.k. kedjeföretag.
          </note>
          <note>
            I stället gick de här s.k. lokalradiostationerna över enbart
            till dem som hade mest pengar.
          </note>
          <note>
            Det är detta det handlar om. Det handlar inte, som man säger
            i en retorisk fråga, om varför riksdagen skall bestämma vad folk
            skall lyssna på. Vi kan ställa motfrågan: Varför skall just den
            fetaste plånboken avgöra vad folk skall lyssna på? Varför kan
            man inte försöka hitta ett system där förvisso ekonomiskt starka
            och seriösa företag som dessutom kanske har lokalt förankrade
            idéer om hur deras lokalradiostation skall kunna verka skulle
            kunna få sändningsrätten i konkurrens med ekonomiskt starkare
            kedjeföretag?
          </note>
          <note>
            Varför skall sändningsrätt enbart heta pengar? Det är denna punkt
            det handlar om.
          </note>
          <note>
            En gång i tiden sades det att det är en skam att medborgarrätt
            heter pengar. Det var om jag inte minns fel Verner von Heidenstam
            som sade detta.
          </note>
          <note>
            Han var ganska konservativ många gånger. Egentligen borde det
            lända de konservativa lite till eftertanke, om det inte är en
            skam att sändningsrätt skall heta pengar.
          </note>
          <note>
            Förslaget om den kommersiella lokalradion var alltså utomordentligt
            dåligt från början. Det skulle erfarenheten också visa. Den blev
            inte särskilt lokal, vilket Göran Magnusson har påpekat. Det blev
            nätverksföretag som under stora delar av dygnet datormässigt bara
            blandar samma lista med 200-400 melodier i lite olika ordning.
            Sedan kallar man det för ett lokalt företag. Men det är egentligen
            precis samma musik som spelas över hela landet. Utrymmet för lokal
            tid har man krympt ned till den minimala nivå som anständigheten
            och lagstiftningen bjuder.
          </note>
          <note>
            Det stopplagen vill ha, som Göran Magnusson så riktigt påpekade,
            är ett rådrum för att förhindra nätverks- och maktkoncentration,
            för att försöka att för framtiden hitta ett system som bryter
            upp denna kommersialiserade likriktning, som mycket av den här
            verksamheten faktiskt är exempel på.
          </note>
          <note>
            Det handlar alltså inte om att, som det heter, förbjuda nya radiostationer.
            Nej, det handlar om att för en tid stoppa att det bildas nya radiostationer
            bara på den grunden att den som äger dem har tillräckligt med
            pengar för att bjuda över andra i en ren kommersiell auktion.
            Detta är utomordentligt klokt.
          </note>
          <note>
            Eftersom jag var ledamot i en utredning där en majoritet kom
            med ett förslag till ett alternativ till den rent kommersiella
            auktioneringen av radiostationer, kan jag beklaga att man inte
            kunde anta den utredningens förslag och gå på linjen att ha en
            sorts skönhetstävlan, som det hette. Då kunde människor med de
            mest konstruktiva och lokalt förankrade programidéerna vara de
            som fick sändningsrättigheterna. Det är ett problem så länge sändningsrättigheterna
            är begränsade.
          </note>
          <note>
            Fru talman! Det handlar alltså om att slåss för yttrandefriheten,
            att slåss för att yttrandefrihet i vårt land inte enbart skall
            heta pengar när det gäller det här området. Därför är det viktigt
            att vi får det här rådrummet, så att vi äntligen får ett förslag.
          </note>
          <note>
            Jag kan dela den kritik som säger att regeringen har vilat på
            hanen alltför länge. Man borde ha haft modet att komma med ett
            konstruktivt förslag till lösning av problemet, så att vi hade
            sluppit att förlänga lagen. Men nu är vi där, och ett förslag
            är uppenbarligen på gång. Vi skall med intresse ta del av detta
            och hoppas att det löser de problem som finns.
          </note>
          <note>
            Jag yrkar bifall till konstitutionsutskottets hemställan och
            avslag på reservationerna.
          </note>
          <note type="speaker">
            Anf. 97 OLA KARLSSON (m) replik:
          </note>
          <note>
            Fru talman! Den privata lokalradion startades för att man såg
            ett värde i en radio som var fristående från politiken. Under
            mycket lång tid hade det varit en radio som levde under en stark
            politisk reglering via avtal med staten. Vi såg ett stort värde
            i en fri radio som kunde utvecklas på grundval av lyssnarnas önskemål
            och inte som tidigare enbart på politikernas önskemål. Jag har
            lite svårt att förstå varför inte Kenneth Kvist skulle kunna acceptera
            en enda radioform i
          </note>
          <note>
            Sverige som står fri från en stark politisk styrning.
          </note>
          <note>
            I den utredning som både Kenneth Kvist och jag var ledamöter
            i landade majoriteten i ett ställningstagande som sedan fullkomligt
            slaktades av de juridiska remissinstanserna. Man landade i ett
            ställningstagande där politiker skulle ha stark styrning över
            programinnehåll och annat och där varje ändring av programinnehållet
            kunde rendera att tillståndet drogs in.
          </note>
          <note>
            Kenneth Kvist talade om att pengarna styr. I
          </note>
          <note>
            Lycksele betalar man ungefär 25 000 kr om året för sitt sändningstillstånd.
            Den lokala radiostationen är en av de populäraste stationerna.
            Inte är det pengar som alla gånger avgör vad som är och skall
            bli populärt. Sveriges Radio har många gånger mer resurser att
            röra sig med men färre lyssnare än den privata radion i Lycksele.
          </note>
          <note type="speaker">
            Anf. 98 KENNETH KVIST (v) replik:
          </note>
          <note>
            Fru talman! När Ola Karlsson talar om politiskt styrda radiokanaler
            är det ingenting annat än demagogiskt trams. Det är en oförskämdhet
            mot den public service-verksamhet som Sveriges Radio bedriver.
          </note>
          <note>
            Den bedrivs med oberoende journalistik. Den enda politiska pekpinne
            som finns är att man skall eftersträva objektivitet och opartiskhet
            och att man inte skall ta ställning mellan olika politiska intressen.
          </note>
          <note>
            Det är inte tänkt att det skall vara några politikers önskemål
            som skall styra radion. Det var inte så i utredningens förslag
            heller. Men det handlar om huruvida det bara är kapitalintressena,
            om det bara är de som har den starkaste plånboken som skall kunna
            styra innehållet i radion, eller om det skall vara andra principer
            som skall ligga till grund för verksamheten.
          </note>
          <note>
            Dels är det utomordentligt nödvändigt att kraftfullt försvara
            public service-verksamheten mot de demagogiska angreppen, dels
            att tala om att det behövs andra former av system. Jag har inte
            ens motsatt mig kommersiella system. Men att bara utauktionera
            sändningsrätterna så att sändningsrätt skall vara liktydigt med
            att ha den starkaste plånboken vid auktionstillfället är inte
            en bra princip. Det visar erfarenheten, och det visar likriktningen
            i programmen.
          </note>
          <note type="speaker">
            Anf. 99 OLA KARLSSON (m) replik:
          </note>
          <note>
            Fru talman! Yttrandefriheten grundas på ett antagande om mångfald.
            Det skall vara möjligt att starta och driva radiostationer. De
            frekvenser som är tillgängliga skall användas.
          </note>
          <note>
            Kenneth Kvist argumenterar för att ett stort antal frekvenser
            skall stå oanvända, att det är förbjudet att starta nya radiostationer
            i dag, att det möjligen kommer att bli tillåtet om två år, men
            då efter en skönhetstävling där politiker eller andra avgör vad
            som skall få sändas.
          </note>
          <note>
            Kenneth Kvist har tidigare i utredningen argumenterat för en
            situation där antalet frekvenser skulle begränsas därför att stationerna
            skulle bära sig kommersiellt. Man landar långt ifrån yttrandefrihetsgrundlagens
            ståndpunkt att alla frekvenser skall användas så långt möjligt.
            Detta är oroande. Det gör att
          </note>
          <note>
            Kenneth Kvist saknar trovärdighet när han hävdar att inte alla
            frekvenser skall användas. Det leder till ett tystare Sverige,
            det leder till att vi inte får så många röster i etern som vi
            annars skulle kunna ha.
          </note>
          <note type="speaker">
            Anf. 100 KENNETH KVIST (v) replik:
          </note>
          <note>
            Fru talman! Nu trasslar Ola Karlsson till det för sig genom att
            försöka tillskriva mig ståndpunkter som jag aldrig har uttalat
            eller inte har.
          </note>
          <note>
            Jag anser också att antalet möjliga kanalutrymmen skall utnyttjas.
            Det handlar om på vilken grund de skall utnyttjas. Skall det vara
            en auktion där kanalerna ges till den som vid auktionstillfället
            erbjuder den högsta möjliga kontantinsatsen för att få koncessionen
            till kanalen i fråga, eller om det skall finnas andra principer
            som t.ex. lokal anknytning, idéer för att bredda den kulturella,
            politiska, idémässiga eller musikmässiga mångfalden.
          </note>
          <note>
            Vi är övertygade om att det sätt vi har förespråkat att detta
            skall skötas på - inte enbart baserad på penningen men på annat
            sätt - är det som bäst tryggar mångfalden. Det som har baserats
            enbart på penningen som den borgerliga regeringen genomdrev visar
            att det blev ett ganska enkelriktat utbud och att den lokala anknytningen
            blev begränsad.
          </note>
          <note type="speaker">
            Anf. 101 HELENA BARGHOLTZ (fp) replik:
          </note>
          <note>
            Fru talman! Jag vill ställa i stort sett samma frågor till Kenneth
            Kvist som jag ställde till Göran Magnusson. Om den proposition
            som regeringen så småningom skall lägga fram baserad på utredarens
            förslag inte faller Kenneth Kvist på läppen, är Kenneth Kvist
            beredd att föreslå ytterligare förlängning av stopplagen två eller
            fyra år tills det kommer fram förslag som kan godtas av Kenneth
            Kvist?
          </note>
          <note>
            Sedan är det frågan om skönhetstävlingen för sändningstillstånd.
            Vem skall vara jury i skönhetstävlingen? Vem kan bedöma att vissa
            program är vackrare och mera tilltalande för människor än vissa
            andra?
          </note>
          <note>
            Tvärtom visar de lokalradiostationer vi har - att folk lyssnar
            på olika typer av lokalradio - vad folk tycker är skönt i sådana
            sammanhang. Men kanske
          </note>
          <note>
            Kenneth Kvist har en uppfattning om vad som skall vara vackert
            i de sammanhangen och själv räknar med att ingå i en jury för
            en skönhetstävling för sändningstillstånd.
          </note>
          <note type="speaker">
            Anf. 102 KENNETH KVIST (v) replik:
          </note>
          <note>
            Fru talman! Jag tror inte att man skall personifiera politiken
            så. Jag har inga sådana drömmar, och jag vet att utredningen jag
            deltog i föreslog att kommittéerna inte skulle innehålla politiker
            av något slag.
          </note>
          <note>
            Om regeringen lägger fram ett förslag som inte faller mig på
            läppen, lägger jag och Vänsterpartiet fram ett alternativt förslag.
            Sedan får vi se efter utskottsbehandlingen om det är tillräckligt
            klokt för att övertyga andra, om det kan bli en kompromiss eller
            om vi måste rösta och ta ställning mellan olika förslag. Men när
            regeringen har lagt fram sitt förslag skall det icke vidare bli
            någon tidsutdräkt av stopplagen. Då har vi kommit till vägs ände,
            och då får vi fatta ett beslut i den ordning som riksdagen har
            för sitt beslutsfattande.
          </note>
          <note type="speaker">
            Anf. 103 HELENA BARGHOLTZ (fp) replik:
          </note>
          <note>
            Fru talman! Jag tackar Kenneth Kvist för den upplysningen. Jag
            fick i varje fall ett klart besked att man från Vänsterpartiets
            sida inte vill förlänga stopplagen ytterligare.
          </note>
          <note type="speaker">
            Anf. 104 KENTH HÖGSTRÖM (s):
          </note>
          <note>
            Fru talman! Ola Karlsson säger sig vara upprörd över stopplagen.
            När jag lyssnar på Ola Karlsson blir jag upprörd över hans bristande
            insikter.
          </note>
          <note>
            Jag var en av de som satt på Stockholms Auktionsverk på den tiden
            och försökte ropa på en frekvens. Runtom mig fanns välbekanta
            figurer i svenskt medieliv och räckte upp spadarna och ropade
            för sina tidningar, men via ombud som var personer. Det var synnerligen
            fult sätt att tillskansa sig medial makt.
          </note>
          <note>
            Men det var helt i enlighet med den lag som ni företrädde och
            gav möjlighet till för ett antal år sedan.
          </note>
          <note>
            Där satt alltså en kedja av dagstidningar, som sedermera visade
            sig vara Radio RIX, och ropade in frekvenser i namnet av anställda
            på sina företag. De förskotterade deras frekvensbetalning. Jag
            undrar om det ens är skattetekniskt möjligt att göra det, men
            så gjordes.
          </note>
          <note>
            Bakom mig satt en herre som jag känner sedan tidigare och ropade
            i 13 olika människors namn. Han hade fullmakter. Det var fransmän
            som betalade.
          </note>
          <note>
            Kedjan hette NRJ. Framför mig satt en annan som jag kände som
            ropade för 14 namngivna människors räkning. Det var alltså Stenbecksfamiljen
            som ropade in de frekvenserna. Jag menar att det sättet att se
            till att lokalradio kommer ut i landet är alldeles felaktigt.
          </note>
          <note>
            I Östersund och Åre fanns ett lokalt förankrat radioföretag som
            hette Radio Fjällvinden som var uppburen av den lokala näringen,
            av enskilda individer och av lokala företag. Det var väldigt populärt
            före lokalradiolagens tillkomst. Det var en uppskattad radiokanal,
            och många lyssnade på den. Det företaget var där för att ropa.
            Det stannade på 1,7 miljoner.
          </note>
          <note>
            Frekvenserna i Åre gick för över 2 miljoner. Det var rikskedjor
            som köpte den frekvensen.
          </note>
          <note>
            Har det blivit någon mer lokal radio, Ola Karlsson, i Åre och
            Östersund än det var på den tiden Radio Fjällvinden fanns där?
            Har det blivit mer lokal radio i Borlänge och Falun sedan Megapol
            tog över och undanröjde andra lokala alternativ? Har det blivit
            mer lokal radio i Hudiksvall, Bollnäs och Söderhamn bara därför
            att Radio RIX och NRJ sänder ungefär fem minuters lokal nyhetssammanfattning
            i lite spridda skurar över dagen?
          </note>
          <note>
            Har det blivit mer lokal radio och mer lokal företagsamhet för
            att det sitter en halvtids annonssäljare i
          </note>
          <note>
            Hudiksvall och säljer annonser i samma hus som
          </note>
          <note>
            Hudiksvalls Tidningen, som är delägare av radio
          </note>
          <note>
            RIX?
          </note>
          <note>
            De 13 områden som saknade täckning, Ola Karlsson, och skulle
            ge upphov till 24 nya radioföretag, vet
          </note>
          <note>
            Ola Karlsson vad det handlar om för företag, om man släpper auktionen
            fri som vi har gjort tidigare? Har
          </note>
          <note>
            Ola Karlsson tänkt sig för? Det handlar om kvartsanställda och
            halvtidsanställda annonskonsulenter knutna till dagstidningar
            som formerar sig i Radio RIX.
          </note>
          <note>
            Har ni inte bättre kvalitetskrav på den här lagen,
          </note>
          <note>
            Ola Karlsson? Kan ni inte åtminstone delta i en konstruktiv diskussion
            under stopplagstiden för att ställa lite kvalitetskrav på lokalradion?
            Om så inte är fallet tycker jag inte att det är mångfald utan
            enfald.
          </note>
          <note type="speaker">
            Anf. 105 OLA KARLSSON (m) replik:
          </note>
          <note>
            Fru talman! De 24 radiostationer som i dag hade varit tysta om
            socialdemokraterna hade fått igenom stopplagen från början har
            i dag ungefär 60 personer anställda. Det är 60 jobb som inte hade
            funnits i dag om socialdemokraterna hade fått igenom stopplagen
            redan år 1994.
          </note>
          <note>
            Lokalradiolagen är konstruerad så att en tredjedel av materialet
            skall vara framställt särskilt för den egna verksamheten, dvs.
            att man skall ha en ljudslinga eller annat som är eget.
          </note>
          <note>
            Det ledde t.ex. till att rent klassisk radio som Radio Classic
            eller Classic FM väl rymdes inom begreppet privat lokalradio trots
            att man med ett annat definitionssätt kan säga att det inte var
            ett skvatt lokal musik, eftersom den inte var framställd lokalt
            eller det inte var några spelmän som är lokala. Men det ryms väl
            inom lagens definition av privat lokalradio, eftersom det är musik
            särskilt framställd för den egna verksamheten.
          </note>
          <note>
            Vitsen med den privata lokalradion var just att få en radioform
            som stod fri från politiken där politiker inte styrde och ställde
            över programinnehållet. Effekten av dessa skönhetstävlingar är
            bl.a. att det blir en stark politisk styrning över vad som skall
            sändas i de olika områdena. Varför kan vi inte överlåta t.ex.
            åt lyssnarna i Örnsköldsvik att själva välja från de sju lokalradiostationer
            plus olika närradiostationer som finns där i dag?
          </note>
          <note type="speaker">
            Anf. 106 KENTH HÖGSTRÖM (s) replik:
          </note>
          <note>
            Fru talman! Ingen förvägrar de lyssnare att välja som har möjligheter
            att välja. Störst utbud och fritt val har man här i Stockholm,
            där ett tiotal frekvenser redan är utannonserade och utauktionerade,
            och faktiskt inte många till rikskanaler. Här i Stockholm är den
            kommersiella marknaden tillräckligt stor och stark för att det
            skall gå att etablera en slagkraftig lokal radio. Det är den inte
            i resten av landet. Det är en av bristerna i den förra lagstiftningen.
          </note>
          <note>
            Ola Karlsson talar om skönhetstävling. I alla länder där man
            har släppt fri frekvenserna har man vissa kvalitetskrav. Även
            om man inte har den största plånboken har man som regel krav på
            att ha både lokalt anställda och lokalt producerat material. Jag
            har lyssnat på många lokalradiostationer i USA, i Storbritannien
            och i Frankrike.
          </note>
          <note>
            Jag befann mig i Frankrike när radion släpptes fri till folkets
            allmänna jubel under en socialistregerings regim och inträde.
            Men det var kvalitetskrav. Det var lokala idealister som jobbade
            med radion. Det var inte ett riksskvalande med minimalt lokalt
            radiomaterial.
          </note>
          <note>
            Far ut och besök verkligheten, Ola Karlsson! Titta på de radiostationer
            som verkligen försökte innan
          </note>
          <note>
            Birgit Friggebo gav Stockholms Auktionsverk rätten att auktionera
            ut frekvenser! Jag är inte emot fri radio.
          </note>
          <note>
            Jag är inte emot radioetableringsrättigheter. Men det skall ske
            på ett sådant sätt att inte enbart plånboken har rätten på sin
            sida.
          </note>
          <note type="speaker">
            Anf. 107 OLA KARLSSON (m) replik:
          </note>
          <note>
            Fru talman! Kenth Högström säger att ingen förvägrar människorna
            i Örnsköldsvik att lyssna på de olika kanalerna. Men i Sundsvall
            förvägras invånarna att lyssna på ytterligare en frekvens, och
            i Norrköping likaså. I Malå i Västerdalen finns det lediga frekvenser
            som skulle kunna fördelas.
          </note>
          <note>
            Ett resultat av den skönhetstävlingsmodell som förordades av
            den förra lokalradioutredningen hade blivit att om en radiostation
            hade bytt programinriktning eller innehåll hade man riskerat att
            bli av med tillståndet. Är det en sådan radioform vi vill ha där
            att om man inte sköter sig och har rätt program i enlighet med
            politikernas önskemål riskerar man att bli av med tillståndet?
          </note>
          <note>
            Vi har Sveriges Radio med public serviceuppdrag som har hyggligt
            mycket resurser till sitt förfogande och som styrs genom ett avtal
            mellan staten och Sveriges Radio. Varför inte tillåta en radioform
            som står fri från politisk styrning av innehållet?
          </note>
          <note type="speaker">
            Anf. 108 KENTH HÖGSTRÖM (s) replik:
          </note>
          <note>
            Fru talman! Ola Karlsson gör två klara överdrifter. För det första
            säger han att vi andra som nu vill utnyttja stopplagstiden för
            att utreda kvalitetskraven på radioetableringarna framöver skulle
            önska en politiskt styrd radio. Radio Fjällvinden i Åre var inte
            politiskt styrd. De lokalradiostationer och närradiostationer
            som var verksamma i det här landet före
          </note>
          <note>
            Birgit Friggebos auktionslag kom till var inte politiskt styrda.
          </note>
          <note>
            Vad är det för snack? Varför denna demagogi?
          </note>
          <note>
            Varför döljer Ola Karlsson sina kunskapsbrister bakom den typen
            av demagogi? Som i vilken vanlig debatt som helst, får Ola Karlsson
            försöka förklara varför och hur den här politiska styrningen har
            skett på den närradio och lokalradio som har funnits tidigare,
            före auktionslagen. Jag tycker att detta är en dålig demagogi.
            Den döljer någonting annat. Den döljer
          </note>
          <note>
            Ola Karlssons egentliga vilja att få till stånd en ny auktionsrunda
            där plånboken tar över. Jag tycker inte att det är bra.
          </note>
          <note>
            När man har betalat så mycket pengar som man har gjort för frekvenserna
            uppe i Åre blir det så att man måste gå ihop i ett nätverk för
            att minimera sina produktionskostnader och klara av sina sändningskostnader.
            Det är ganska dyrt att sända lokal radio.
          </note>
          <note type="speaker">
            Anf. 109 INGVAR SVENSSON (kd):
          </note>
          <note>
            Fru talman! Kristdemokraterna blev apostroferade i Ola Karlssons
            anförande. Jag tänkte att jag skulle ge ett kort svar på detta.
          </note>
          <note>
            Vi var emot stopplagen när den infördes, men å andra sidan har
            vi inte varit helt nöjda med det auktionssystem som fanns tidigare
            heller. Vår inställning i dag är mer pragmatisk. Om vi skulle
            stoppa stopplagen i dag skulle vi återgå till det gamla systemet.
          </note>
          <note>
            Sedan kommer det ett nytt utredningsförslag i början på nästa
            år, och man inför kanske ett nytt system från år 2000. Det skapar
            en viss ryckighet. Därför har vi nöjt oss med att bara ange i
            ett särskilt yttrande att vi inte är nöjda med senfärdigheten
            i beslutsgången här.
          </note>
          <note>
            Det är naturligtvis en pragmatisk förklaring.
          </note>
          <note>
            Sedan kan jag inte låta bli att notera vad Kenneth
          </note>
          <note>
            Kvist sade tidigare. Han sade att det var skam att sändningsrätt
            skall heta pengar. Det var tråkigt att den insikten inte fanns
            i torsdagens debatt.
          </note>
          <note type="speaker">
            Anf. 110 GÖRAN MAGNUSSON (s):
          </note>
          <note>
            Fru talman! Det finns egentligen två anledningar till att jag
            begärde ordet, eller möjligen tre.
          </note>
          <note>
            Den ena är Ola Karlssons ständiga återkommande till att om vi
            upplåter ytterligare nio radiokanaler -
          </note>
          <note>
            enligt Lagrådet finns det nio - så klarar vi yttrandefriheten
            och får inga problem. Det är över 80 kanaler som sänder redan
            i dag. Jag vill ställa en fråga om detta med politisk styrning.
            Avser Ola Karlsson Sveriges Radio när han talar om begreppet politisk
            styrning? Hur resonerar han egentligen?
          </note>
          <note>
            Sedan är det naturligtvis bra med ökad sysselsättning, men jag
            tycker faktiskt att yttrandefrihetsgrundlagen är alldeles för
            viktig för att man enbart skall använda sysselsättningsfrågor
            för att motivera insatser utifrån den. Det handlar ju om mycket
            vitala intressen på yttrandefrihetens område.
          </note>
          <note>
            Fru talman! Ola Karlsson säger att ett tillstånd kostade 25 000
            kr. När den första auktionen var, den som är redovisad i stoppbetänkandet
            om jag får uttrycka det på det sättet, betalade man över 1 miljon
            kronor för 40 av de 59 tillstånd som då var aktuella.
          </note>
          <note>
            Det högsta priset var 3 miljoner och sedan var priserna ned till
            1 miljon. För tio tillstånd betalade man mellan ½ och 1 miljon
            kronor. Det handlar alltså inte om några småsummor i det här sammanhanget
            för att få möjlighet att yttra sig i den lokala radion. Jag tycker,
            fru talman, att det är lite angeläget att det återfinns i referatet
            av den här debatten.
          </note>
          <note type="speaker">
            Anf. 111 OLA KARLSSON (m):
          </note>
          <note>
            Fru talman! De flesta radiostationer som jag har varit ute och
            besökt klagar också över de höga avgifterna. De tycker själva
            att de bjöd alldeles för mycket och att det blev för dyrt för
            dem. Där har jag den inställningen att om de nu har bjudit så
            mycket för ett tillstånd får de faktiskt stå sitt kast.
          </note>
          <note>
            Det finns ett stort antal tillstånd som har gått relativt billigt,
            däribland Lycksele som jag nämnde. Det kostade 25 000 kr.
          </note>
          <note>
            Jag blir litet bekymrad när jag uppfattar att Göran
          </note>
          <note>
            Magnusson menar att vi uppfyller yttrandefrihetsgrundlagens mening
            även om vi inte använder alla lediga frekvenser. Det är ju det
            Göran Magnusson indirekt säger. Då menar jag att man går ifrån
            både tryckfrihetens och yttrandefrihetens principer som bygger
            på etableringsfrihet och möjlighet att använda de frekvenser som
            finns.
          </note>
          <note>
            När det gäller tryckta skrifter är det enkelt. Där finns det
            inga tekniska begränsningar. Där är det penningen som styr om
            man vill starta en tidning eller inte. I etern finns det ett begränsat
            tekniskt utrymme.
          </note>
          <note>
            Jag menar att vi i alla fall skall utnyttja de lediga frekvenser
            som finns. Det finns nio i en första vända, och dessutom ytterligare
            i AM-bandet. Låt oss utnyttja lediga frekvenser!
          </note>
          <note type="speaker">
            Anf. 112 GÖRAN MAGNUSSON (s):
          </note>
          <note>
            Fru talman! Ola Karlsson! Debatten skulle bli betydligt bättre
            och sakligare om Ola Karlsson håller sig till vad jag direkt säger
            i debatten och inte till vad han anser att jag indirekt säger.
            Jag har ju tidigare vid flera tillfällen sagt att yttrandefrihetsgrundlagens
            eller grundlagens bjudande föreskrifter beträffande upplåtande
            av radiokanaler inte skall ifrågasättas. Det som har ifrågasatts,
            och som är skälet till stopplagen, är ju faktiskt de effekter
            som den uppenbart dåliga lagstiftning som den borgerliga regeringen
            lade fram på den här punkten har fört med sig. Det är ju detta
            som har försatt oss i den här situationen.
          </note>
          <note>
            Lyssna till vad jag säger! Försök inte missförstå mig för att
            få en spetsig replik till stånd!
          </note>
          <note type="speaker">
            Anf. 113 OLA KARLSSON (m):
          </note>
          <note>
            Fru talman! Göran Magnusson säger att det är en dålig lagstiftning
            som har lett fram till de fria lokalradiostationer som vi har.
            Vi har i dag över 80 sådana radiostationer. På de flesta orter
            har man fler lyssnare i åldrarna upp till 35 år än vad Sveriges
            Radio har på samma täckningsområde. Jag tycker att den privata
            lokalradion är en formidabel framgångshistoria om man ser till
            att det är en etablering av ett nytt sätt att sända radio. Det
            är en ny marknad.
          </note>
          <note>
            Detta har lett till ett stort antal arbetstillfällen och till
            ett stort antal arbetsplatser som Socialdemokraterna vill sätta
            stopp för i dag. Låt den fria radion utvecklas på sina meriter
            utifrån de möjligheter som de menar att de har för att locka lyssnare!
          </note>
          <note>
            Sedan finns det alla möjligheter att sända närradio och annan
            radio för dem som är intresserade av detta.
          </note>
          <note>
            Det är inte brist på radiotid på de flesta orter, om man tittar
            på närradiosidan. Där finns det möjligheter.
          </note>
          <note>
            Men låt de fria radiostationerna verka! Avskaffa stopplagen!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Socialförsäkringsutskottets betänkanden
          </note>
          <note>
            1998/99:SfU1 Anslag inom socialförsäkringsområdet
          </note>
          <note>
            (utgiftsområdena 10, 11 och 12)
          </note>
          <note>
            1998/99:SfU2 Utgiftsområde 8 Invandrare och flyktingar m.m.
          </note>
          <note>
            Socialutskottets betänkande
          </note>
          <note>
            1998/99:SoU1 Utgiftsområde 9 Hälsovård, sjukvård och social omsorg
          </note>
          <note>
            Konstitutionsutskottets betänkande
          </note>
          <note>
            1998/99:KU13 Ändringar i radio- och TV-lagen
          </note>
          <note>
            (1996:844), m.m. (förnyad behandling, delvis)
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 december
          </note>
          <note>
            1998/99:78 av Lars Hjertén (m) till statsrådet Ingegerd Wärnersson
          </note>
          <note>
            Utbildning och arbetsmarknad
          </note>
          <note>
            1998/99:79 av Inger Segelström (s) till justitieministern
          </note>
          <note>
            Lagen om kriminalisering av könsköpare
          </note>
          <note>
            1998/99:80 av Siw Wittgren-Ahl (s) till finansministern
          </note>
          <note>
            Kulturmoms för nöjesparker
          </note>
          <note>
            1998/99:81 av Camilla Dahlin-Andersson (fp) till socialministern
          </note>
          <note>
            Familjepolitiken
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 19 januari
          </note>
          <note>
            1999.
          </note>
          <note>
            12 § Kammaren åtskildes kl. 15.19.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 35 delvis, av andre vice talmannen därefter t.o.m. 8 § anf.
            76
          </note>
          <note>
            delvis och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
