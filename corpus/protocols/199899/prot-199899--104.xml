<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--104</head>
          <docDate when="1999-06-01">1999-06-01</docDate>
        </div>
      </front>
      <body>
        <div>
          <note>
            18.00 - 20.49
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 26 maj.
          </note>
          <note>
            2 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Proposition 1998/99:137 till näringsutskottet
          </note>
          <note>
            Skrivelse 1998/99:132 till finansutskottet
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 13 augusti.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkande 1998/99:UU10
          </note>
          <note>
            Skatteutskottets betänkanden 1998/99:SkU19, SkU21
          </note>
          <note>
            och SkU18
          </note>
          <note>
            Finansutskottets betänkande 1998/99:FiU23
          </note>
          <note>
            4 § Beslut om utskottsbetänkanden som slutdebatterats den 26,
            27 och 28 maj
          </note>
          <note>
            FöU8 Lag om utlandsstyrkan inom Försvarsmakten
          </note>
          <note>
            Mom. 1 (lag om utlandsstyrkan inom Försvarsmakten)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            250 för utskottet
          </note>
          <note>
            33 för res. 1
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 68 m, 36 v, 13 c, 14 fp, 13 mp
          </note>
          <note>
            För res. 1: 33 kd
          </note>
          <note>
            Frånvarande: 25 s, 14 m, 7 v, 9 kd, 5 c, 3 fp, 3 mp
          </note>
          <note>
            Mom. 2 (utvärdering av lagen m.m.)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            3. res. 3 (v)
          </note>
          <note>
            Förberedande votering:
          </note>
          <note>
            73 för res. 2
          </note>
          <note>
            36 för res. 3
          </note>
          <note>
            176 avstod
          </note>
          <note>
            64 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            197 för utskottet
          </note>
          <note>
            70 för res. 2
          </note>
          <note>
            19 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 35 v, 29 kd, 13 c, 14 fp
          </note>
          <note>
            För res. 2: 1 s, 69 m
          </note>
          <note>
            Avstod: 1 v, 3 kd, 15 mp
          </note>
          <note>
            Frånvarande: 24 s, 13 m, 7 v, 10 kd, 5 c, 3 fp, 1 mp
          </note>
          <note>
            Lars Gustafsson (kd) anmälde att han avsett att rösta ja men
            markerats ha avstått från att rösta.
          </note>
          <note>
            FiU18 Försäkring under krig och krigsfara
          </note>
          <note>
            Kammaren biföll utskottets hemställan.
          </note>
          <note>
            FiU28 Ändrade försäkringsrörelseregler
          </note>
          <note>
            Mom. 3 (skälighets- och sundhetskravet)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            217 för utskottet
          </note>
          <note>
            69 för res. 1
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 36 v, 33 kd, 13 c, 13 fp, 15 mp
          </note>
          <note>
            För res. 1: 69 m
          </note>
          <note>
            Frånvarande: 24 s, 13 m, 7 v, 9 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU25 Granskning av statsrådens tjänsteutövning och regeringsärendenas
            handläggning
          </note>
          <note>
            Propositioner ställdes först beträffande envar av de frågor som
            berördes i de reservationer som fogats till betänkandet, därefter
            i ett sammanhang på övriga upptagna frågor.
          </note>
          <note>
            Regeringens agerande vid Europadomstolens prövning av målet mellan
            Torgny Gustafsson och svenska staten (avsnitt 2.1)
          </note>
          <note>
            Godkännande av
          </note>
          <note>
            1. utskottets anmälan
          </note>
          <note>
            2. anmälan i res. 1 (kd, m, c, fp)
          </note>
          <note>
            Votering:
          </note>
          <note>
            159 för utskottet
          </note>
          <note>
            129 för res. 1
          </note>
          <note>
            61 frånvarande
          </note>
          <note>
            Kammaren godkände utskottets anmälan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 15 mp
          </note>
          <note>
            För res. 1: 69 m, 33 kd, 13 c, 14 fp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Näringsminister Anders Sundströms handläggning av en ansökan
            om komplettering av koncessionen för
          </note>
          <note>
            Polenkabeln (avsnitt 2.2)
          </note>
          <note>
            Godkännande av
          </note>
          <note>
            1. utskottets anmälan
          </note>
          <note>
            2. anmälan i res. 2 (mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            16 för res. 2
          </note>
          <note>
            61 frånvarande
          </note>
          <note>
            Kammaren godkände utskottets anmälan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 69 m, 35 v, 33 kd, 13 c, 14 fp
          </note>
          <note>
            För res. 2: 1 v, 15 mp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Beredningen av propositioner om röd diesel, m.m.
          </note>
          <note>
            (avsnitt 2.4)
          </note>
          <note>
            Godkännande av
          </note>
          <note>
            1. utskottets anmälan
          </note>
          <note>
            2. anmälan i res. 3 (m, kd)
          </note>
          <note>
            Votering:
          </note>
          <note>
            188 för utskottet
          </note>
          <note>
            100 för res. 3
          </note>
          <note>
            61 frånvarande
          </note>
          <note>
            Kammaren godkände utskottets anmälan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 2 kd, 13 c, 14 fp, 15 mp
          </note>
          <note>
            För res. 3: 69 m, 31 kd,
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Tredje vice talman Rose-Marie Frebran (kd) anmälde att hon avsett
            att rösta nej men markerats ha röstat ja.
          </note>
          <note>
            Statsministerns tjänsteresor (avsnitt 5.1)
          </note>
          <note>
            Godkännande av
          </note>
          <note>
            1. utskottets anmälan
          </note>
          <note>
            2. anmälan i res 7 (fp)
          </note>
          <note>
            Votering:
          </note>
          <note>
            273 för utskottet
          </note>
          <note>
            15 för res. 7
          </note>
          <note>
            61 frånvarande
          </note>
          <note>
            Kammaren godkände utskottets anmälan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 68 m, 36 v, 33 kd, 13 c, 15 mp
          </note>
          <note>
            För res. 7: 1 m, 14 fp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Övriga i betänkandet upptagna frågor
          </note>
          <note>
            Kammaren godkände utskottets anmälan.
          </note>
          <note>
            Utskottets betänkande lades till handlingarna.
          </note>
          <note>
            KrU11 Kasinospel i Sverige m.m.
          </note>
          <note>
            Mom. 1 (ökning av folkrörelsernas andel av spel- och lotterimarknaden)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            128 för res. 1
          </note>
          <note>
            1 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 1 m, 34 v, 15 mp
          </note>
          <note>
            För res. 1: 68 m, 33 kd, 13 c, 14 fp
          </note>
          <note>
            Avstod: 1 v
          </note>
          <note>
            Frånvarande: 23 s, 13 m, 8 v, 9 kd, 5 c, 3 fp, 1 mp
          </note>
          <note>
            Mom. 2 (utvidgning av utredningen om folkrörelsernas andel av
            spel- och lotterimarknaden m.m.)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            251 för utskottet
          </note>
          <note>
            36 för res. 2
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 69 m, 33 kd, 13 c, 13 fp, 15 mp
          </note>
          <note>
            För res. 2: 36 v
          </note>
          <note>
            Frånvarande: 23 s, 13 m, 7 v, 9 kd, 5 c, 4 fp, 1 mp
          </note>
          <note>
            Mom. 4 (vinstdelningssystemet)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            204 för utskottet
          </note>
          <note>
            13 för res. 4
          </note>
          <note>
            70 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 30 m, 36 v, 2 kd, 13 fp, 15 mp
          </note>
          <note>
            För res. 4: 13 c
          </note>
          <note>
            Avstod: 38 m, 31 kd, 1 fp
          </note>
          <note>
            Frånvarande: 23 s, 14 m, 7 v, 9 kd, 5 c, 3 fp, 1 mp
          </note>
          <note>
            Anna Lilliehöök (m) och Maria Larsson (kd) anmälde att de avsett
            att avstå från att rösta men markerats ha röstat ja.
          </note>
          <note>
            Mom. 8 (fråga om avslag på förslaget till kasinolag)
          </note>
          <note>
            1. utskottet
          </note>
          <note>
            2. res. 8 (kd, v, mp)
          </note>
          <note>
            Votering:
          </note>
          <note>
            189 för utskottet
          </note>
          <note>
            89 för res. 8
          </note>
          <note>
            8 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 101 s, 68 m, 9 c, 11 fp
          </note>
          <note>
            För res. 8: 1 s, 36 v, 33 kd, 1 c, 3 fp, 15 mp
          </note>
          <note>
            Avstod: 5 s, 3 c
          </note>
          <note>
            Frånvarande: 24 s, 14 m, 7 v, 9 kd, 5 c, 3 fp, 1 mp
          </note>
          <note>
            Mom. 9 (huvudmannaskap)
          </note>
          <note>
            1. utskottet
          </note>
          <note>
            2. res. 9 (m)
          </note>
          <note>
            Votering:
          </note>
          <note>
            148 för utskottet
          </note>
          <note>
            69 för res. 9
          </note>
          <note>
            68 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 12 v, 14 kd, 13 c, 1 fp
          </note>
          <note>
            För res. 9: 68 m, 1 v
          </note>
          <note>
            Avstod: 23 v, 19 kd, 13 fp, 13 mp
          </note>
          <note>
            Frånvarande: 23 s, 14 m, 7 v, 9 kd, 5 c, 3 fp, 3 mp
          </note>
          <note>
            Tanja Linderborg (v) anmälde att hon avsett att avstå från att
            rösta men markerats ha röstat ja.
          </note>
          <note>
            Mom. 19 (ändrade regler för automatspel)
          </note>
          <note>
            1. utskottet
          </note>
          <note>
            2. res. 14 (v)
          </note>
          <note>
            Votering:
          </note>
          <note>
            251 för utskottet
          </note>
          <note>
            36 för res. 14
          </note>
          <note>
            1 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 69 m, 33 kd, 13 c, 13 fp, 15 mp
          </note>
          <note>
            För res. 14: 36 v
          </note>
          <note>
            Avstod: 1 fp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Mom. 22 (tillstånd för föreningslivet att anordna spel på värdeautomater
            i bingohallar)
          </note>
          <note>
            1. utskottet
          </note>
          <note>
            2. res. 17 (kd, m, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            116 för res. 17
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 13 c, 15 mp
          </note>
          <note>
            För res. 17: 69 m, 33 kd, 14 fp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU7 Riksdagens revisorers förslag om socialförsäkringens administration
          </note>
          <note>
            Mom. 4 (socialförsäkringens organisation)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            216 för utskottet
          </note>
          <note>
            70 för res.
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 36 v, 33 kd, 12 c, 13 fp, 15 mp
          </note>
          <note>
            För res.: 69 m, 1 c
          </note>
          <note>
            Frånvarande: 24 s, 13 m, 7 v, 9 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU8 Försäkringsmedicinska utredningar
          </note>
          <note>
            Mom. 2 (huvudmannaskap och fördelning av medel)
          </note>
          <note>
            1. utskottet
          </note>
          <note>
            2. res. 2 i motsvarande del (m)
          </note>
          <note>
            3. res. 3 i motsvarande del (fp. kd, c)
          </note>
          <note>
            Förberedande votering:
          </note>
          <note>
            69 för res. 2
          </note>
          <note>
            60 för res. 3
          </note>
          <note>
            157 avstod
          </note>
          <note>
            63 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            155 för utskottet
          </note>
          <note>
            69 för res. 2
          </note>
          <note>
            64 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 11 mp
          </note>
          <note>
            För res. 2: 69 m
          </note>
          <note>
            Avstod: 33 kd, 13 c, 14 fp, 4 mp
          </note>
          <note>
            Frånvarande: 23 s, 13 m, 7 v, 9 kd, 5 c, 3 fp, 1 mp
          </note>
          <note>
            Mom. 3 (forskning)
          </note>
          <note>
            1. utskottet
          </note>
          <note>
            2. res. 4 (fp, m, kd, c)
          </note>
          <note>
            Votering:
          </note>
          <note>
            162 för utskottet
          </note>
          <note>
            125 för res.4
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 3 m, 36 v, 15 mp
          </note>
          <note>
            För res.4: 65 m, 33 kd, 13 c, 14 fp
          </note>
          <note>
            Frånvarande: 23 s, 14 m, 7 v, 9 kd, 5 c, 3 fp, 1 mp
          </note>
          <note>
            Mom. 8 (rehabilitering ur ett gender-perspektiv)
          </note>
          <note>
            1. utskottet
          </note>
          <note>
            2. res. 6 (fp, kd, c)
          </note>
          <note>
            3. res. 7 (v, mp)
          </note>
          <note>
            Förberedande votering:
          </note>
          <note>
            60 för res. 6
          </note>
          <note>
            53 för res. 7
          </note>
          <note>
            172 avstod
          </note>
          <note>
            64 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            216 för utskottet
          </note>
          <note>
            60 för res. 6
          </note>
          <note>
            9 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 69 m, 36 v, 5 mp
          </note>
          <note>
            För res. 6: 33 kd, 13 c, 14 fp
          </note>
          <note>
            Avstod: 9 mp
          </note>
          <note>
            Frånvarande: 25 s, 13 m, 7 v, 9 kd, 5 c, 3 fp, 2 mp
          </note>
          <note>
            Mom. 14 (sjuklön)
          </note>
          <note>
            1. utskottet
          </note>
          <note>
            2. res. 10 (fp, m, kd, c)
          </note>
          <note>
            3. res. 11 (v, mp)
          </note>
          <note>
            Förberedande votering:
          </note>
          <note>
            132 för res. 10
          </note>
          <note>
            52 för res. 11
          </note>
          <note>
            104 avstod
          </note>
          <note>
            61 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            158 för utskottet
          </note>
          <note>
            129 för res. 10
          </note>
          <note>
            1 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 35 v, 14 mp
          </note>
          <note>
            För res. 10: 69 m, 33 kd, 13 c, 14 fp
          </note>
          <note>
            Avstod: 1 mp
          </note>
          <note>
            Frånvarande: 22 s, 13 m, 8 v, 9 kd, 5 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU10 Vissa socialförsäkringsfrågor
          </note>
          <note>
            Kammaren biföll utskottets hemställan.
          </note>
          <note>
            Meddelande om votering
          </note>
          <note>
            Talmannen meddelade att dagens ärenden skulle avgöras onsdagen
            den 2 juni kl. 16.00.
          </note>
          <note>
            5 § En svensk Asienstrategi för 2000-talet
          </note>
          <note>
            Föredrogs
          </note>
          <note>
            Utrikesutskottets betänkande 1998/99:UU11
          </note>
          <note>
            En svensk Asienstrategi för 2000-talet (skr.
          </note>
          <note>
            1998/99:61)
          </note>
          <note type="speaker">
            Anf. 1 JAN ERIK ÅGREN (kd):
          </note>
          <note>
            Fru talman! I dag debatterar vi en svensk Asienstrategi inför
            2000-talet utifrån regeringens skrivelse
          </note>
          <note>
            Framtid med Asien med förslag till en svensk Asienstrategi, och
            jag vill säga att jag som kristdemokrat är glad över att vi nu
            kan göra det. Samtidigt vill jag ändå påminna om att benämningen
            "Asienstrategi" är lite vilseledande, eftersom den nu framlagda
            strategin bara omfattar asiatiska länder från Pakistan och österut.
            Därför är det på sin plats att man, när man talar om denna strategi,
            också visar på denna begränsning.
          </note>
          <note>
            Dessutom är det ju angeläget att vi tar fram strategier även
            för övriga delar av Asien.
          </note>
          <note>
            I vår motion med anledning av denna skrivelse tar vi upp ett
            antal frågor som vi kristdemokrater menar borde ha fått en annan
            behandling. Jag vill i min inledning börja med yrkandet om utökat
            bistånd till
          </note>
          <note>
            Asien som också har lett till den reservation som vi har tillsammans
            med Folkpartiet. Jag yrkar bifall till reservation nr 1.
          </note>
          <note>
            Fru talman! Ett faktum som kanske inte är så känt är att en miljard
            människor eller omkring tre fjärdedelar av världens fattiga lever
            i Asien. Mot den bakgrunden är det också naturligt, enligt vårt
            sätt att se det, att fattigdomsbekämpningen måste inta en central
            roll i det internationella samarbetet med Asien. Men trots denna
            fattigdom och trots att förutsättningarna för att uppfylla det
            övergripande målet för utvecklingssamarbetet, att minska fattigdomen
            i världen, har visat sig bättre i Asien än i andra delar av världen
            har det svenska biståndet dit halverats på 20 år. Vi kristdemokrater
            beklagar och ifrågasätter denna minskning.
          </note>
          <note>
            I dessa EU-valets dagar känns det naturligt för mig som kristdemokrat
            att framhålla att fattigdomsbekämpningen också bör få en större
            tyngd genom det gemensamma utvecklingssamarbete som drivs genom
            EU. Tillsammans med Danmark och Holland kan vi verka för en högre
            biståndsnivå i övriga EU-
          </note>
          <note>
            länder för att vi tillsammans skall närma oss FN-
          </note>
          <note>
            målet om en biståndsnivå på 0,7 %. Vi kristdemokrater kommer
            att aktivt agera för detta.
          </note>
          <note>
            Vi menar också att det svenska utvecklingssamarbetet kan och
            bör ske bilateralt i ett utökat samarbete med några av de asiatiska
            länderna med relativt stark ekonomi, t.ex. Taiwan och Sydkorea.
          </note>
          <note>
            Svenskt utvecklingssamarbete bör koncentrera sig till de områden
            som vi kan bäst, och vi menar att en tydlig arbetsfördelning måste
            ske inom EU och givarsamfundet i övrigt, så att dubbelarbete undviks.
          </note>
          <note>
            Uppbyggnaden och utvecklingen av demokratiska institutioner och
            rättssamhället måste spela en central roll i utvecklingssamarbetet.
          </note>
          <note>
            Fru talman! Vi delar regeringens uppfattning att det civila samhället
            har en avgörande betydelse för ökad respekt för mänskliga rättigheter
            och demokratins utveckling. Folkrörelsernas betydelse för den
            demokratiska utvecklingen i vårt land kan inte överskattas. Folkrörelserna
            har också sedan slutet av
          </note>
          <note>
            1800-talet varit vägledande när det gäller det internationella
            engagemanget. Vi borde verkligen lyfta på hatten för dem.
          </note>
          <note>
            Miljöhänsyn måste utgöra en viktig del av den ekonomiska utvecklingen,
            inte minst i en så folkrik del av världen som Asien, annars kan
            följderna bli katastrofala. Den snabba asiatiska industrialiseringen
            har gjort att miljöproblemen accentuerats och accelererat. Det
            pågår dock ett viktigt internationellt samarbete för att förbättra
            miljön och miljöpolitiken i Asien, men det är inte tillräckligt
            för att vända den negativa utvecklingen.
          </note>
          <note>
            Vi kristdemokrater har länge motionerat om att projektexportsekretariatet
            skall få större resurser, och vi kan nu med tillfredsställelse
            konstatera att det nu fått både vidgat mandat och större resurser.
          </note>
          <note>
            Fru talman! Fred och säkerhet är viktiga frågor även i den otrygga
            del av världen som Asien utgör med 140 mellanstatliga och interna
            konflikter. Att förebygga och lösa de olika hot som finns utgör
            kanske den allra viktigaste åtgärden för en positiv ekonomisk
            utveckling i Asien. Detta måste kontinuerligt och konsekvent betonas
            i svensk utrikespolitik, både bilateralt och i samarbete inom
            FN, ASEM och EU.
          </note>
          <note>
            Förhållandena i Nordkorea är mycket bekymmersamma, inte minst
            genom svältkatastrofen. Upp till 3
          </note>
          <note>
            miljoner kan ha svultit ihjäl. Men det är så tyst om det. Varför?
            FN har vädjat om hjälp vid fem tillfällen.
          </note>
          <note>
            Sverige har här ett särskilt ansvar genom att vi som enda EU-land
            har diplomatisk representation i landet.
          </note>
          <note>
            Fru talman! Vårt deltagande i det internationella samarbetet
            för demokrati, säkerhet och utveckling får aldrig begränsas till
            vårt närområde och Europa utan måste också ske globalt. I Öst-,
            Syd- och Sydostasien, som vi debatterar i dag, finns flertalet
            av världens fattiga. Här finns en ekonomisk kris. Det är en region
            som också är svårt drabbad av konflikter och olika andra kriser,
            t.ex. översvämningar. Men här finns också stora utvecklingsmöjligheter
            både politiskt och ekonomiskt, vilket är en förutsättning för
            en långsiktig utveckling i positiv riktning. Det är nu hög tid
            att se över svensk politik i denna del av världen, och det vi
            gör i dag är en bra början.
          </note>
          <note type="speaker">
            Anf. 2 KARL-GÖRAN BIÖRSMARK (fp):
          </note>
          <note>
            Fru talman! Mer än hälften av jordens befolkning bor i Syd-,
            Sydost- och Ostasien, och 13 städer i denna del av Asien har runt
            10 miljoner invånare eller mer. Tokyo t.ex. har 27 miljoner invånare.
          </note>
          <note>
            Även om hundratals miljoner människor i Asien lever på eller
            under den absoluta fattigdomsgränsen är Asien samtidigt en kontinent
            som fram till den asiatiska krisen hösten 1997 haft en enastående
            ekonomisk utveckling. Vid sidan av giganten Japan har
          </note>
          <note>
            Sydkorea, Taiwan, Hongkong och Singapore nått
          </note>
          <note>
            OECD-nivå och hör alla till världens främsta handelsnationer.
            Och även om man måste se kritiskt på tillförlitligheten hos den
            kinesiska statistiken har
          </note>
          <note>
            Folkrepubliken Kina sedan Deng Xiaopings reformer i slutet av
            70- och 80-talen genomgått en oerhörd utveckling. Nio av Sveriges
            30 största exportmarknader låg år 1997 i Asien.
          </note>
          <note>
            Mot denna bakgrund är det anmärkningsvärt att av de samlade forskningsanslagen
            i Sverige under
          </note>
          <note>
            1997/98 gick 2,5 % till u-landsforskning medan endast 0,8 % gick
            till projekt som specifikt fokuserade på Asien. Av de 17 000 svenska
            studenter som läsåret
          </note>
          <note>
            1996/97 tog vara på möjligheten att studera utomlands valde endast
            1 % att bege sig till Asien. Detta skall återigen ses mot bakgrund
            av att vi där har mer än halva världens befolkning.
          </note>
          <note>
            I fokus för Sveriges relationer med länderna i
          </note>
          <note>
            Asien står ekonomiskt samarbete och handel. Detta står i sin
            tur inte på något sätt i motsatsställning till svenska ambitioner
            vare sig det gäller demokrati och mänskliga rättigheter eller
            biståndssamarbete. Erfarenheten visar ofta att demokrati följer
            på ekonomisk tillväxt.
          </note>
          <note>
            Det är viktigt att Sverige genom EU bidrar till att
          </note>
          <note>
            Asiens länder integreras fullt ut i det internationella samarbetet
            för frihandel. Det är viktigt att Folkrepubliken Kina snarast
            får möjlighet att gå med i WTO, men det skall ske på samma villkor
            som för andra
          </note>
          <note>
            WTO-medlemmar. Taiwan, som är världens fjortonde handelsnation,
            får inte längre blockeras från inträde i
          </note>
          <note>
            WTO.
          </note>
          <note>
            Utvecklingen i flera asiatiska länder de senaste tio åren, särskilt
            i och med den asiatiska krisen, har visat att demokrati inte är
            ett västerländskt påfund utan något som har universell giltighet
            för människor runtom i världen. Allt tal om s.k. asiatiska värden
            när det gäller krav på demokrati och mänskliga rättigheter i Ost-
            och Sydostasien har avslöjats som oförbätterliga politiska ledares
            rädsla för ett öppet och demokratiskt samhälle. I Sydkorea, Thailand
            och
          </note>
          <note>
            Taiwan har det visat sig att stater med fungerande demokratiska
            institutioner varit bättre rustade att möta och hantera följderna
            av den asiatiska krisen.
          </note>
          <note>
            Lee Teng-hui, Martin Lee och Kim Dae-Jung är tre framstående
            asiatiska ledare som alla avvisar försvaret av auktoritära styrelser
            med hänvisning till några s.k. asiatiska värden.
          </note>
          <note>
            Fru talman! De indiska kärnvapensprängningarna för ett år sedan
            upprörde oss alla. Sedan har detta i första hand setts i relation
            till den indisk-pakistanska konflikten kring Kashmir, men det
            torde i minst lika hög grad från indisk sida ha varit avsett som
            en kraftfull markering inför Folkrepubliken Kinas militära och
            nukleära upprustning och utplacering. På samma gång som världssamfundet
            måste markera det fullständigt oacceptabla i den kärnvapenspridning
            utvecklingen i Sydasien visar på, finns det anledning att påminna
            de fem "traditionella" kärnvapenmakterna om att de fortfarande
            i allt väsentligt inte svarat upp mot sina utfästelser om kärnvapennedrustning
            gentemot icke-kärnvapenstaterna.
          </note>
          <note>
            Betänkandet om den svenska Asienstrategin, som vi här diskuterar,
            lyfter fram den strategiska betydelsen av kunskapen i Sverige
            om Asien, de olika asiatiska länderna och deras kultur och samhällsliv.
            Den gjorda inventeringen visar på rader av önskvärda åtgärder
            för att förstärka Sveriges möjligheter på det området. Men det
            återstår att förverkliga i form av beslut och resurser.
          </note>
          <note>
            Språk- och kulturkunskap är givetvis basen för ett framtida svenskt
            Asienkunnande. Språkutbildningen bör i första hand utvecklas där
            kunnande redan finns etablerat vid svenska universitet och högskolor.
            För andra asiatiska språk, i Sverige s.k. små språk men i
          </note>
          <note>
            Asien ibland mycket stora språk, bör prioriteringen snarare vara
            att öka möjligheterna för svenska studenter att studera vid andra
            europeiska universitet.
          </note>
          <note>
            Inom humaniora och samhällsvetenskap/ekonomi bör utrymmet för
            studier och forskning med inriktning på asiatiska förhållanden
            mer medvetet prioriteras.
          </note>
          <note>
            Efterfrågan på studieplatser i Sverige för studenter från asiatiska
            länder är glädjande stor. Den kunskap om och det intresse för
            Sverige som därmed skapas utgör en ovärderlig tillgång för Sveriges
            framtida relationer med länder i Asien. Detta område bör kunna
            utvecklas väsentligt.
          </note>
          <note>
            Än mer angeläget är det att öka förutsättningarna för svenska
            studenter att kunna utbilda sig och forska vid universitet i Asien.
            Det svenska Linneausprogrammet är ett välkommet steg i rätt riktning.
          </note>
          <note>
            Finansiering via biståndsmedel utgör emellertid en mycket olycklig
            begränsning till att gälla länder med vilka Sverige har biståndssamarbetsavtal.
            Därmed utesluts i detta sammanhang viktiga länder som Japan, Sydkorea,
            Taiwan, Hongkong, Singapore m.fl.
          </note>
          <note>
            Svensk politik för ett utökat samarbete med Asien inom utbildning
            och forskning får inte inskränkas av valet av biståndsländer.
            Det är bra att utskottet så klart ställer sig bakom detta krav,
            som framförs i
          </note>
          <note>
            Folkpartiets motion.
          </note>
          <note>
            Fru talman! Nu på fredag, den 4 juni, är det tio år sedan massakern
            ägde rum på Himmelska fridens torg i Peking. Vi minns de gräsliga
            bilderna som kablades ut över världen, där unga kinesiska studenter
            fick sätta livet till för att de krävde demokrati och öppenhet.
            Ännu en gång fick vi uppleva hur en kommunistisk diktatur behandlar
            sina egna medborgare.
          </note>
          <note>
            Vi minns den unge studenten som ställde sig framför stridsvagnen
            och inte väjde undan. Men i dag, tio år senare, fängslas studenter
            och andra kinesiska medborgare fortfarande för att de står upp
            för demokrati och mänskliga rättigheter i världens största diktatur.
          </note>
          <note>
            Ingenting är viktigare för utvecklingen än bygga upp demokrati
            och mänskliga rättigheter. För att göra detta arbete fordras det
            pengar. Vi menar, precis som kristdemokraterna har påpekat genom
            Jan Erik
          </note>
          <note>
            Ågren, att vi inte får skära ned på detta bistånd när det gäller
            demokrati, mänskliga rättigheter och utveckling av detta. Det
            är därför som Folkpartiet i sin partimotion har mer pengar för
            just den här typen av arbete. Jag ställer mig bakom den enda reservation
            som är fogad till detta betänkande.
          </note>
          <note>
            När det sedan gäller det särskilda yttrandet nr 4, som gäller
            trepartssamarbetet i biståndsfrågor, finns inte mitt namn med,
            men jag står bakom texten i det särskilda yttrandet.
          </note>
          <note type="speaker">
            Anf. 3 AGNETA BRENDT (s):
          </note>
          <note>
            Fru talman! Den skrivelse som ligger till grund för dagens betänkande
            har föregåtts av en brett upplagd studie för att intensifiera
            Sveriges relationer med
          </note>
          <note>
            Asien. Målsättningen har varit att ge en insiktsfull och nyanserad
            bild av Asien och av konsekvenserna av regionens omvandling. Förslag
            har utarbetats för en integrerad svensk strategi gentemot länderna
            i
          </note>
          <note>
            Asien för politiska relationer, säkerhetspolitik, handel, ekonomiskt
            samarbete, utvecklingssamarbete, miljösamarbete, besöksutbyte,
            forskning, information och kultur.
          </note>
          <note>
            Det finns de som liknat det här initiativet vid myggan och elefanten,
            att det inte är möjligt för ett litet land som Sverige att göra
            en strategi för en hel kontinent som Asien. Från regeringens sida
            har man naturligtvis varit medveten om de begränsningar som följer
            av att Asien är en stor kontinent. Man begränsade därför förstudien
            och skrivelsen till att omfatta de asiatiska länderna från Pakistan
            och österut, dvs.
          </note>
          <note>
            Sydasien, Sydöstasien och Östasien.
          </note>
          <note>
            Utredningen fokuserade på fem huvudteman:
          </note>
          <note>
            - Asien i den internationella ekonomin
          </note>
          <note>
            - fattigdom och livskvalitet
          </note>
          <note>
            - miljö och hållbart utnyttjande av naturresurser
          </note>
          <note>
            - demokrati, mänskliga rättigheter och jämställdhet
          </note>
          <note>
            - den asiatiska säkerhetssituationen
          </note>
          <note>
            Arbetsgruppen som arbetat med studien redovisade sitt resultat
            hösten 1998 och därefter sändes den ut på remiss. De remissinstanser
            som lämnade svar var överlag mycket positiva till rapporten.
          </note>
          <note>
            Fru talman! Regeringen redogör i skrivelsen för hur Sveriges
            relationer med länderna och ekonomierna i Asien kan breddas och
            fördjupas, och man presenterar en svensk Asienstrategi inför 2000-talet.
          </note>
          <note>
            Utgångspunkten är Sveriges intressen och ansvarstaganden som
            de kommer till uttryck i vårt internationella agerande.
          </note>
          <note>
            Grundelementen bör vara:
          </note>
          <note>
            - att främja utveckling mot demokrati och ökad respekt för mänskliga
            rättigheter samt jämställdhet mellan kvinnor och män,
          </note>
          <note>
            - att verka för fred och säkerhet genom utveckling av de internationella
            instrumenten för att förebygga och hantera konflikter och för
            nedrustning,
          </note>
          <note>
            - att verka för ökad tillämpning och utveckling av det internationella
            normsystemet och de organisationer som bär upp systemet,
          </note>
          <note>
            - att verka för ekonomisk utveckling genom frihandel, genom att
            medverka till att stärka det multilaterala regelverket för handel
            och investeringar inom ramen för världshandelsorganisationen
          </note>
          <note>
            WTO och stödja vidgat medlemskap i denna och genom fortsatt aktiv
            dialog med de asiatiska länderna inom ramen för ASEM,
          </note>
          <note>
            - att verka för att höja de fattiga folkens levnadsnivå genom
            att bidra till att lösa utvecklingsproblem som orsakar eller orsakas
            av fattigdom och flyktingsituationer som föranletts av konflikter,
          </note>
          <note>
            - att främja framväxten av öppna och effektiva institutioner
            och livskraftiga civila samhällen,
          </note>
          <note>
            - att verka för förbättrad miljö och naturresurshushållning.
          </note>
          <note>
            Huvudsyftet med skrivelsen är att ange en färdriktning. Genomförandet
            kommer att konkretiseras ytterligare i en handlingsplan.
          </note>
          <note>
            Asienstrategin innehåller både generella inslag och landspecifika
            strategier. Förutsättningarna växlar kraftigt från land till land,
            och det handlar ofta om att utveckla redan omfattande bilaterala
            relationer.
          </note>
          <note>
            Grundläggande internationella förhållanden som fred och säkerhet,
            klimatet på jorden, demokrati och respekten för mänskliga rättigheter,
            ekonomisk och social utveckling och stabiliteten i världsekonomin
            är nära förbundna med utvecklingen i Asien. Det gäller också våra
            möjligheter att gemensamt bekämpa narkotikahandel och terrorism
            och att tillsammans, genom FN och andra multilaterala institutioner,
            åstadkomma en globalt hållbar utveckling. Utan asiatisk medverkan
            kan inte detta lösas. Det är tillsammans med länderna i Asien
            som världen kan göras säkrare och bättre.
          </note>
          <note>
            Fru talman! Vi européer har alltför länge betraktat den här delen
            av världen med en kolonialhistoriskt präglad referensram. Successivt
            har det här synsättet förändrats, och efter en drygt 200 år lång
            parentes håller relationerna mellan Europa och Asien på att återfå
            den mer jämbördiga karaktär som bestod före den europeiska expansionens
            tidevarv. Det är framför allt en fråga om vår föreställningsvärld
            och vår upplevelseförmåga. Det gäller att se länderna i Asien
            och deras kulturer på ett nytt sätt, att se Asien med dess vitt
            skilda länder och folk som det ser ut i dag, se kraften i förändringarna,
            se med ökad empati på dagens kris och se utvecklingspotentialen
            bortom krisen.
          </note>
          <note>
            Stark tonvikt ligger i strategin på stöd till reformer och kapacitets-
            och institutionsbyggnad som syftar till att utveckla de grundläggande
            förutsättningarna för demokrati, marknadsekonomi och socialt och
            ekologiskt hållbar utveckling, miljösamarbete samt uppbyggnad
            av bredare ömsesidiga kontakter med länderna i Asien på utbildningens,
            forskningens, folkrörelsernas, kulturens och näringslivets områden.
          </note>
          <note>
            Sverige har redan i dag vittförgrenade bilaterala relationer
            med länderna i Asien, och de går längre tillbaka än vi vanligtvis
            föreställer oss. Under efterkrigstiden har de utvecklats politiskt,
            kommersiellt, kulturellt och genom Sveriges omfattande utvecklingssamarbete.
            Turism, massmedier och invandring har fört länderna i Asien och
            deras kulturer väsentligt närmare oss. Det finns en god grund
            för en fördjupning och breddning av de bilaterala relationerna
            till länderna och samhällena i Asien.
          </note>
          <note>
            Fru talman! Utskottets majoritet ställer sig bakom detta synsätt.
            I betänkandet behandlas även ett antal motioner. Ett motionsyrkande
            rörande religionens roll i samarbetet med Asien tillstyrks, medan
            övriga motionsyrkanden besvaras eller avstyrks.
          </note>
          <note>
            Fru talman! I en motion av Pär Axel Sahlberg begärs ett tillkännagivande
            om religionsperspektivets betydelse i det framtida Asiensamarbetet.
            Här menar utskottet att en grundförutsättning för ett konstruktivt
            svenskt Asienengagemang är att våra kunskaper om
          </note>
          <note>
            Asien förbättras. Religionens betydelse i de asiatiska samhällena
            och dess potential som brobyggare mellan samhällen och kulturer
            har en given plats i en sådan kunskapsbyggnad. Vi delar därför
            motionärens synpunkt att Asienskrivelsen i högre grad hade kunnat
            understryka perspektivet på religionens roll i utvecklingen av
            samarbetet med Asien, och vi menar att det framtida arbetet bör
            kompletteras med förstärkt kunskapsinhämtande om religionens betydelse
            och roll och hur detta kan förbättra vårt partnerskap med Asien.
            De svenska folkrörelsekontakterna bör också omfatta religiösa
            kontaktytor och religiöst utbyte, och i kulturutbytet bör religionens
            roll som kulturbärare understrykas.
          </note>
          <note>
            Med detta, fru talman, yrkar jag bifall till utskottets hemställan
            och avslag på samtliga reservationer.
          </note>
          <note>
            Jag skall också kommentera de inlägg som har gjorts här i dag.
          </note>
          <note>
            Jan Erik Ågrens anförande innehöll, liksom kd:s motion och reservation,
            krav på en utökad biståndsram och att biståndet bör inriktas på
            ett mindre antal sektorer samt att biståndet huvudsakligen i vissa
            fall bör gå via enskilda organisationer.
          </note>
          <note>
            Biståndet kommer att öka framöver, dels som en följd av den av
            riksdagen beslutade höjningen av biståndets andel av bruttonationalinkomsten
            från
          </note>
          <note>
            0,7 % år 1998 till 0,73 % år 2001, dels på grund av att bruttonationalinkomsten
            ökar. En av regeringens prioriteringar är att bedriva ett fortsatt
            utvecklingssamarbete på åtminstone dagens nivå. Den ökade betoningen
            av mål- och resultatstyrning i biståndet har inneburit en koncentration
            till färre samarbetsområden i de enskilda mottagarländerna. Av
            skrivelsen framgår att regeringen har för avsikt att behålla den
            här huvudinriktningen.
          </note>
          <note>
            När det gäller bistånd via enskilda organisationer går internationellt
            sett en mycket stor andel av det svenska biståndet via folkrörelser
            och enskilda organisationer, och en betydande del av medlen går
            till stöd för demokrati och MR-insatser. Organisationernas egeninsatser
            är betydande, och det visar hur viktigt och omfattande de enskilda
            organisationernas arbete är.
          </note>
          <note>
            Det civila samhällets roll i fattigdomsbekämpningen betonades
            i det betänkande som tidigare har behandlats av utskottet, om
            fattigdomsbekämpning i
          </note>
          <note>
            Sveriges utvecklingssamarbete, och även där konstaterades att
            det är viktigt att enskilda organisationer i allt större utsträckning
            använder sina kontakter, sina kunskaper och sina nätverk för att
            stödja framväxten av ett starkt och pluralistiskt samhälle, som
            kan företräda de fattigas intressen och bidra till att ge utvecklingssamarbetet
            en tydlig och bärkraftig fattigdomsinriktning. I de fall där det
            är omöjligt att få till stånd ett öppet och förtroendefullt samarbete
            med regering och myndigheter i vissa länder, och där man bedömer
            att ett regeringssamarbete inte skulle vara lika effektivt, bör
            man naturligtvis låta biståndet huvudsakligen gå via enskilda
            organisationer.
          </note>
          <note>
            Jan Erik Ågren berörde också situationen i Nordkorea, som är
            ett av Asiens allvarligaste säkerhetspolitiska problem och utgör
            ett direkt säkerhetshot i regionen. Detta framgår också av skrivelsen.
            Sedan
          </note>
          <note>
            1995 har FN lanserat fem appeller om humanitärt bistånd som Sverige
            och EU bidragit till. FN-organ och enskilda organisationer från
            bl.a. Sverige har som en följd av det här börjat spela en roll
            i landet. När det gäller att utveckla ekonomin har multilaterala
            institutioner som UNDP, Världsbanken och IMF
          </note>
          <note>
            börjat spela en viss roll för att överföra kunskaper och reformtänkande.
            Vi anser från svenskt håll att man bör stödja de ansträngningar
            som kan vara aktuella.
          </note>
          <note>
            Karl-Göran Biörsmark berörde i sitt anförande att demokratin
            är universell, att det inte finns några asiatiska värden. Där
            tror jag att vi kan konstatera att både regeringen i sin skrivelse
            och utskottet är helt eniga med Karl-Göran Biörsmark om att demokratin
            är någonting som är universellt och som inte kan bedömas från
            land till land, utan det gäller lika överallt. En huvudtes i skrivelsen
            är att öppna och effektiva institutioner och livskraftiga civila
            samhällen är av avgörande betydelse för den demokratiska utvecklingen
            i Asien i framtiden.
          </note>
          <note type="speaker">
            Anf. 4 JAN ERIK ÅGREN (kd) replik:
          </note>
          <note>
            Fru talman! När det gäller Agneta Brendts kommentarer till mitt
            anförande vill jag börja med Nordkorea och säga att vi kanske
            är överens om att läget där är oerhört allvarligt. Det vi säger
            i vår motion från kristdemokraterna är att det behövs ett ytterligare
            engagemang och att vi behöver göra mer från svensk och internationell
            sida där.
          </note>
          <note>
            Folkrörelsernas roll är av avgörande betydelse för att vi skall
            kunna hålla uppe ett starkt engagemang för bistånd. Det får inte
            svikta. Därför är det viktigt att vi också använder dem så långt
            det är möjligt när det gäller bistånd av olika slag.
          </note>
          <note>
            Agneta Brendt säger att biståndet kommer att öka.
          </note>
          <note>
            Men det ökar alldeles för sakta! Som vi skriver i vår reservation
            krävs större satsningar för att uppnå
          </note>
          <note>
            OECD-ländernas mål att halvera antalet fattiga i världen till
            år 2015. Varför är inte regeringen beredd att ställa upp på detta?
            Vart har enprocentsmålet tagit vägen?
          </note>
          <note>
            Det behövs nu starkare satsningar på biståndet för att klara
            av de behov som finns runtom i världen. Det är vi kristdemokrater
            beredda att ställa upp på.
          </note>
          <note type="speaker">
            Anf. 5 AGNETA BRENDT (s) replik:
          </note>
          <note>
            Fru talman! Jag tror att Jan Erik Ågren och jag, och också utskottets
            majoritet, är helt eniga om folkrörelsernas stora betydelse. Biståndet
            har ju sitt ursprung i folkrörelsernas engagemang under tidigare
            decennier. Det har även i fortsättningen en oerhört stor betydelse.
          </note>
          <note>
            När det gäller takten på ökningen av biståndet, mot enprocentsmålet,
            vill jag säga att målsättningen finns kvar. Dit kommer vi när
            ekonomin tillåter.
          </note>
          <note type="speaker">
            Anf. 6 JAN ERIK ÅGREN (kd) replik:
          </note>
          <note>
            Fru talman! Det är bra att vi är överens om folkrörelsernas roll.
            Det tror jag att vi kommer att fortsätta att vara. Vi måste ta
            vara på det engagemang som finns där.
          </note>
          <note>
            När det gäller biståndets mål vill jag säga att jag tycker att
            det är bekymmersamt att vi har ett utgiftstak och en ökningstakt
            som innebär att jag med de glasögon jag har inte kan se att vi
            kommer att uppnå målet. Jag är bekymrad över att det kommer att
            ta lång tid innan vi är tillbaka där, med den takt som regeringen
            har föreslagit.
          </note>
          <note>
            Vi hoppas att folkrörelserna skall hjälpa till med ett starkare
            tryck, så att vi uppnår enprocentsmålet tidigare, som vi kristdemokrater
            vill.
          </note>
          <note type="speaker">
            Anf. 7 AGNETA BRENDT (s) replik:
          </note>
          <note>
            Fru talman! Jag tror att vi är eniga även om målsättningen att
            vi skall uppnå enprocentsmålet så snabbt som möjligt. Vi kan inte
            komma upp till 1 %
          </note>
          <note>
            förrän vi har en ekonomi som klarar det.
          </note>
          <note>
            Anf. 8 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Först vill jag uttryck min uppskattning över Agneta
            Brendts klara ställningstagande när det gäller just det som berördes
            sist, nämligen satsningen på enskilda organisationer och deras
            viktiga arbete - inte minst demokrati- och MR-arbetet.
          </note>
          <note>
            När det gäller biståndsresurserna totalt kan man säga att detta
            område har drabbats av två kraftiga nedskärningar. Efter provsprängningarna
            förra året vid denna tid frös man biståndet, och då skulle enskilda
            organisationer inte drabbas. Men vi visade att de drabbades åtminstone
            initialt. De enskilda organisationer som jobbade på basplanet
            drabbades i arbetet.
          </note>
          <note>
            Det finns en annan sak som eventuellt drabbar arbetet. Jag vill
            gärna höra lite grann om vad Agneta
          </note>
          <note>
            Brendt anser om det. Biståndet drabbas nu ganska hårt av de neddragningar
            som sker på grund av att
          </note>
          <note>
            40 % av besparingarna när det gäller utgiftstaket tas från biståndet.
            40 % av de 8 miljarderna är ca 3 miljarder. Fortfarande vet vi
            inte riktigt varifrån, konkret, de pengarna kommer att tas. Skulle
            vi kunna få någon upplysning från Agneta Brendt om var man skall
            spara dessa 3 miljarder? Kommer det t.ex. att drabba biståndet
            till denna del av världen?
          </note>
          <note type="speaker">
            Anf. 9 AGNETA BRENDT (s) replik:
          </note>
          <note>
            Fru talman! Jag förutsätter att regeringen när den gör en så
            kraftig satsning på en ny Asienstrategi också kommer att anvisa
            medel, så att det blir möjligt att genomföra den strategin.
          </note>
          <note>
            Anf. 10 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det låter bra att man hoppas på att så skall bli
            fallet och att regeringen förhoppningsvis skall göra det. Men
            verkligheten pekar åt ett annat håll. Jag har fortfarande lite
            svårt att få detta att gå ihop.
          </note>
          <note>
            Nu säger biståndsministern t.ex. att det är vissa områden som
            inte skall drabbas av att man skall spara dessa 3 miljarder -
            åtminstone inte under 1999. Han har pekat ut t.ex. Mellanamerika
            och det arbete som skall göras på grund av orkanen Mitch. Inte
            heller
          </note>
          <note>
            Kosovo skall drabbas. Han har pekat ut vissa områden som inte
            skall drabbas.
          </note>
          <note>
            Men det betyder i förlängningen att något annat drabbas, och
            det är där jag uttrycker min oro. Jag är orolig över att just
            det vi diskuterar i dag, nämligen
          </note>
          <note>
            Asienstrategin och demokrati- och MR-arbetet, som bl.a. skall
            ske genom enskilda organisationer, kommer att drabbas.
          </note>
          <note>
            Jag tycker att det är otillfredsställande - nästan otillständigt
            - att vi i dag, en månad efter det att beskedet kom, ännu inte
            känner till konsekvenserna av det och varifrån dessa 3 miljarder
            skall tas.
          </note>
          <note type="speaker">
            Anf. 11 AGNETA BRENDT (s) replik:
          </note>
          <note>
            Fru talman! Naturkatastrofer som orkanen Mitch och kriget i Kosovo
            råder vi inte över. Det är klart att naturkatastrofer och offer
            för krig är det som måste komma i första hand.
          </note>
          <note>
            Sedan förutsätter jag i alla fall att regeringen gör en god avvägning
            när det gäller hur det övriga biståndet kommer att fördelas över
            världen. Jag förutsätter också att det kommer att finnas medel
            för den satsning som man har beslutat när det gäller Asien.
          </note>
          <note type="speaker">
            Anf. 12 BERTIL PERSSON (m):
          </note>
          <note>
            Fru talman! Asien omfattar 60 % av jordens befolkning, och Asien
            är den till ytan största världsdelen. Här existerar allt - från
            världsledande spetsteknologi till yttersta fattigdom. Här finns
            alla de stora världsreligionerna. Här finns ishav, göklar, öken,
            djungel, öriken och jordbruks- och träskområden. Här finns åtskilliga
            av världens rikaste storstäder, och här finns fattiga bergsbyar.
            Här finns demokratiska industrinationer, kommunistiska enpartistater
            och diktaturer. Åtskilliga länder har eller antas ha kärnvapenteknologi.
          </note>
          <note>
            Att försöka skapa en enda sammanhållen svensk strategi som är
            generellt tillämpbar gentemot hela
          </note>
          <note>
            Asien är naturligtvis alldeles omöjligt.
          </note>
          <note>
            Regeringens proposition visar dock ingen större ödmjukhet inför
            uppgiften. Man faller direkt in i det gamla svenska biståndstänkandet.
            Den gamla svenska illusionen om Sverige som en rik, klok och välmenande
            storebror till en tacksam omvärld i övrigt skiner igenom i hela
            aktstycket. Lite mindre av övermod och lite mer av realism vad
            gäller de svenska resurserna och den svenska förmågan hade sannerligen
            inte skadat.
          </note>
          <note>
            Låt mig exemplifiera. Länder som Japan, Taiwan,
          </note>
          <note>
            Korea och Singapore är i många avseenden mer tekniskt avancerade
            än vi. Inkomsterna är ofta högre och välståndet större. Här har
            Sverige mycket att lära sig och mindre att lära ut.
          </note>
          <note>
            Indien har världens främsta dataprogrammerare i
          </note>
          <note>
            Bangalore. De bedriver hjärttransplantationer på 15
          </note>
          <note>
            universitetssjukhus, men de har också en utbredd fattigdom.
          </note>
          <note>
            Diskrepanserna är oacceptabla. Men etablissemanget i Indien kan
            inte bara få överlämna till världssamfundet att ensamt lösa fattigdomsproblemen.
            Det samlade biståndet till Indien uppgår dessutom sammantaget
            bara till 0,5 % av BNP. En ökning av svenskt bistånd betyder för
            staten Indien, bortsett från ren kunskapsöverföring, ungefär lika
            lite som den indragning vi gjorde med anledning av atombombsproven.
          </note>
          <note>
            Kina är en snabbt växande marknad med oerhörd potential. Övergreppen
            när det gäller mänskliga rättigheter är legio i Kina. Å ena sidan
            borde vi naturligtvis inta en etiskt strikt hållning, å andra
            sidan gäller det jobben i den svenska exportindustrin. Den svenska
            linjen har - milt uttryckt - varit oklar även på högsta nivå.
            I det sammanhanget vill jag också, precis som Karl-Göran Biörsmark
            gjorde, påpeka att Taiwan måste ges tillträde till WTO.
          </note>
          <note>
            Parlamentet i den hårda enpartistaten Vietnam får ett betydande
            demokratibistånd för mångmiljonbelopp direkt från den svenska
            riksdagen. Få av ledamöterna här i kammaren har en aning om det,
            och ännu färre är involverade. Men låt oss hoppas att det gör
            någon nytta.
          </note>
          <note>
            Vi lever i en tid av globalisering. En svensk Asienstrategi måste
            alltså utformas på samma sätt som vår övriga utrikesstrategi i
            globaliseringens tidevarv.
          </note>
          <note>
            Asien är ju faktiskt den största delen av världen.
          </note>
          <note>
            Det handlar om att efter bästa förmåga medverka till att snabbt
            utrota fattigdomen där fattigdomen finns. Därför bör biståndet
            utformas med mätbara effektivitetsmål. Det handlar om att främja
            respekt för mänskliga rättigheter, demokrati, rättssamhälle och
            marknadsekonomi där sådant saknas.
          </note>
          <note>
            Åtskilliga länder i Stillahavsasien har på 20-30 år gått från
            absolut fattigdom till relativt välstånd. Ett triangelsamarbete
            med exempelvis Taiwan i biståndet till många av de fattigaste
            länderna borde naturligtvis vara en självklarhet. Då skulle man
            dra nytta av erfarenheterna från de länder som har lyckats reda
            ut sina fattigdomsproblem.
          </note>
          <note>
            Det handlar om att verka för konfliktlösning och fred, att reagera
            mot militära hot på alla håll där sådana har kommit fram under
            de senare åren i Asien.
          </note>
          <note>
            Det handlar om miljön och om jämställdheten.
          </note>
          <note>
            Det handlar om att skapa möjligheter för svenska studenter och
            forskare att få del av utvecklingen i spetsteknologi i exempelvis
            Japan och Taiwan, men också om att öppna svenska högskolor för
            studenter och forskare från länder som Kina och Bangladesh.
          </note>
          <note>
            Det handlar om att främja svensk export och om att stimulera
            utländska investeringar i vårt land, om att stärka svensk konkurrenskraft
            så att vi åter kan bli ett ledande välfärdsland.
          </note>
          <note>
            Det handlar om att samordna främjandeinsatserna från UD:s ambassader
            och konsulat, från Exportrådet, från Sveriges tekniska attachéer,
            från Svenska institutet, från Turistrådet, från Invest in Sweden,
            från
          </note>
          <note>
            Exportkreditnämnden och från storföretagens utlandskontor.
          </note>
          <note>
            Det handlar om bättre omvärldsbevakning för svenska företag.
            Vi kan lära mycket av finnar, kanadensare och irländare. Förstärkningar
            behövs i många av de nya viktiga ekonomiska och politiska maktcentrum
            som har vuxit fram i Asien.
          </note>
          <note>
            De svenska insatserna måste individualiseras och koncentreras
            - för varje land för sig. Ibland handlar det om att få hem kunskap
            till Sverige, ibland om att dela med sig av kunskap. Ibland handlar
            det om exportfrämjande, ibland om jakt efter investerare.
          </note>
          <note>
            Ibland handlar det om fattigdomsutrotning, ibland om att medverka
            till att enpartivälden och diktaturer förbyts i demokratier. Det
            finns inget enhetligt Asien.
          </note>
          <note>
            Och med asiatiska mått är Sverige litet, mycket litet. Sverige
            har 9 miljoner invånare och vi ligger på
          </note>
          <note>
            18:e plats när det gäller BNP per invånare. En mer realistisk
            uppfattning av Sveriges förmåga hade säkert gett ett bättre underlag
            för framtida beslut. Men en sak är säker: Den omvandling av UD,
            och då främst av UD:s fältorganisation, som vi har krävt i många
            år måste få genomslag. Kan Asienstrategin göra detta uppenbart
            för regeringen har den - trots sina brister - tjänat ett gott
            syfte.
          </note>
          <note type="speaker">
            Anf. 13 AGNETA BRENDT (s) replik:
          </note>
          <note>
            Fru talman! Som jag sade i mitt anförande gör inte regeringen
            i den här skrivelsen anspråk på att ha en generell syn på Asien.
            Det handlar om länder som alla är mycket olika i sin struktur
            och sin utveckling.
          </note>
          <note>
            Man betonar de stora olikheter som finns.
          </note>
          <note>
            Det intas inte någon storebrorsattityd i skrivelsen.
          </note>
          <note>
            I stället betonas den ömsesidighet som bör finnas i framtiden.
            Den inställning som vi har haft i 200 år har varit präglad av
            en mer kolonial syn på Asien. I dag har man en annan syn på Asien
            och dess möjligheter att utvecklas.
          </note>
          <note>
            Vi är helt eniga om att tyngdpunkten i framtiden bör ligga på
            att skapa fler utbildningsmöjligheter för svenska studenter och
            forskare i Stillahavsasien. Det behövs också satsningar för att
            studenter från Sydasien skall kunna få möjlighet att komma till
            Sverige, vilket också står i skrivelsen.
          </note>
          <note>
            När det gäller trepartssamarbetet med exempelvis
          </note>
          <note>
            Taiwan är det mycket lämpligt att ett land som har gått från
            fattigdom till en relativt god standard kan dela med sig av sina
            erfarenheter från sin egen utveckling. Kanske bör också Taiwan
            börja med en egen biståndsverksamhet.
          </note>
          <note type="speaker">
            Anf. 14 BERTIL PERSSON (m) replik:
          </note>
          <note>
            Fru talman! Jag kan hålla med fru Brendt om att det är lite mindre
            storebrorsmentalitet i betänkandet från utskottet jämfört med
            vad det är i propositionen.
          </note>
          <note>
            Det är väldigt viktigt att se realistiskt på våra förutsättningar
            och möjligheter när man diskuterar agerandet i Asien. Vi bör också
            vara medvetna om att
          </note>
          <note>
            Asien är så stort att den strategi som vi har för världen och
            vår relation till den globaliserade världen inte kan bli annorlunda
            än den som vi har gentemot Asien.
          </note>
          <note>
            Jag undrar: Kan vi vara överens om att det nu är dags att se
            över organisationen av utlandsmyndigheterna inom UD? I så fall
            har den här debatten lett väldigt långt. Jag hoppas att jag kan
            få ett positivt svar på den frågan.
          </note>
          <note>
            Vi har gång på gång begärt ett trepartssamarbete i biståndet
            med de länder i Stillahavsasien som har tagit sig ur fattigdomen.
            Kan vi få se detta också i verkligheten, så har den här debatten
            lett långt.
          </note>
          <note type="speaker">
            Anf. 15 AGNETA BRENDT (s) replik:
          </note>
          <note>
            Fru talman! När det gäller trepartssamarbetet har utskottet uttalat
            att ett sådant kan vara möjligt i vissa fall.
          </note>
          <note type="speaker">
            Anf. 16 BERTIL PERSSON (m) replik:
          </note>
          <note>
            Fru talman! Det är en sak att säga det, men att sedan se det
            i verkligheten är det som vi strävar efter, inte bara på papperet.
          </note>
          <note type="speaker">
            Anf. 17 MURAD ARTIN (v):
          </note>
          <note>
            Fru talman! Vänsterpartiet har haft åtskilligt att säga om Asienskrivelsen.
            Men i stället för att göra en hel serie av reservationer har vi
            valt att avge ett längre särskilt yttrande där vi lämnar alla
            våra synpunkter i stort och smått. Här vill jag dock ta upp några
            synpunkter som vi anser är särskilt viktiga.
          </note>
          <note>
            Regeringen har under det gångna året levererat två skrivelser
            om två världsdelar, först en om Afrika och nu en om Asien. Båda
            har varit viktiga och intressanta. De är väl värda att diskutera.
          </note>
          <note>
            Det kan kanske i och för sig te sig en aning väl storvulet när
            ett litet land som Sverige presenterar en långsiktig politisk
            strategi gentemot hela världsdelar.
          </note>
          <note>
            Men det är kanske inte alltid som storlek och resursrikedom automatiskt
            medför att man också har bra idéer.
          </note>
          <note>
            Vänsterpartiet uppskattar regeringens skrivelse och det utredningsarbete
            som föregått den, eftersom det var vårt parti som för flera år
            sedan föreslog ett utarbetande av en Asienstrategi.
          </note>
          <note>
            I ett avseende är studierna och regeringens förslag dock nedslående.
            I såväl bakgrundsstudierna som i referensgruppen har det funnits
            mycket få kvinnor, och det har påverkat arbetsgruppens resultat.
          </note>
          <note>
            Regeringens skrivelse behandlar jämställdhetsfrågan bara utifrån
            ett juridiskt rättsligt perspektiv. Vi vet alla att det finns
            ett samband mellan rättskipning och materiella, ekonomiska förhållanden.
            Det är lättare att klara sig inför rätta med bra och ofta dyr
            advokat. Man klarar sig sämre med en billig, oengagerad och dålig
            advokat.
          </note>
          <note>
            Kvinnors materiella förhållanden är sämre än mäns, alldeles särskilt
            i tredje världen. Därav följer att deras rättsliga ställning och
            sociala status är sämre än männens - detta trots att det i hela
            tredje världen, även i Asien, är kvinnorna som står för en mycket
            stor del av det verkligt produktiva arbetet. Kvinnorna spelar
            en stor ekonomisk roll men har ingen eller ringa makt. Detta bestämmer
            också deras rättsliga ställning. Man kan alltså inte behandla
            kvinnornas ställning enbart som en fråga om mänskliga rättigheter.
            Det handlar också om mänskliga villkor och mänskliga ekonomiska
            förhållanden för kvinnorna.
          </note>
          <note>
            Mycket av denna stora och viktiga problematik finns inte med
            i Asienskrivelsen, sannolikt beroende på den dåliga kvinnliga
            representationen.
          </note>
          <note>
            På den här punkten är vi mycket kritiska. Vi är alldeles särskilt
            kritiska eftersom det har gått en tid sedan man för det svenska
            biståndet antog ett sjätte biståndsmål, nämligen jämställdheten
            som utvecklingsfaktor.
          </note>
          <note>
            Könsproblematiken måste behandlas som ett utvecklingsproblem.
            Särskild uppmärksamhet bör ägnas åt de länder där kvinnorna har
            varit delaktiga i kampen för nationell frigörelse, t.ex. Vietnam.
            Nu gäller det att kvinnorna i en ny situation förmår att behålla
            och stärka sin ställning i samhällslivet. Jämställdhetsproblematiken
            måste ges en högre prioritet.
          </note>
          <note>
            Att hela denna mycket viktiga del fallit bort är att betrakta
            som ett allvarligt förbiseende.
          </note>
          <note>
            Fru talman! Det finns ytterligare en punkt där vi ställer oss
            frågande till hur genomtänkt regeringens
          </note>
          <note>
            Asienstrategi är. Man ser gärna att människor ökar sina kunskaper
            om Asien för att de skall kunna arbeta i Asien. För detta krävs
            kunskaper om kulturella förhållanden, kunskaper om traditioner
            och sedvänjor. Det krävs också kunskaper i en rad olika språk.
          </note>
          <note>
            Men regeringens forskningsproposition prioriterar naturvetenskap
            på bekostnad av humaniora och samhällsvetenskap. Det som står
            att läsa i Asienskrivelsen går inte ihop med vad regeringen säger
            i sin forskningsproposition.
          </note>
          <note>
            Vänsterpartiet vill göra invändningar mot en del något besynnerliga
            påståenden i regeringens skrivelse om att Asienkrisen visar klara
            likheter med den svenska finanskrisen 1992-1993. Det är väl känt
            att varje kris har sin särskilda historia. Att framställa dessa
            båda kriser som parallella fenomen är både ohistoriskt och ytligt.
          </note>
          <note>
            Vi förstår inte hur man över huvud taget kan jämföra så skilda
            ekonomier som en plötsligt snabbt växande ekonomi i snabb industrialisering
            med praktiskt taget fullständig avsaknad av arbetsrätt och lagstiftad
            normalarbetsdag med en sedan decennier fullvuxen västerländsk
            ekonomi där mycket av detta finns. Detta avsnitt visar på att
            man i skrivelsen lyft sig till så abstrakt nationalekonomiska
            nivåer att man kommit himlen nära. När abstrationsnivån nått sådana
            nivåer att man bortser från stora och väsentliga delar av verkligheten
            torde analysresultaten bli tämligen värdelösa.
          </note>
          <note>
            Man får tala hur mycket man vill om globalisering och modern
            informationsteknik. Den indiske bondens värld och den afrikanska
            vattenbärerskans värld blir lika fullt inte densamma som den europeiske
            metallarbetarens eller dataprogrammerarens.
          </note>
          <note>
            Fru talman! Barnens situation är ytterst svår i Asien. Den svenska
            regeringen har i annat sammanhang hörsammat riksdagens begäran
            om att införa ett barnperspektiv i biståndet. Överraskande är
            att skrivelsen ägnar denna fråga ringa uppmärksamhet. Vi har med
            jämna mellanrum fått rapporterat i TV, tidningar, böcker och andra
            medier om barnarbete, barnprostitution, bortgiftande av minderåriga
            flickor m.m. Det finns en stark och bred opinion i Sverige med
            ett djupt engagemang i dessa frågor.
          </note>
          <note>
            Vänsterpartiet anser att regeringen borde ta till vara den opinion
            mot barnarbete och barnprostitution som finns. Här skulle stöd
            till och uppmuntran av en rad frivilligorganisationer betyda åtskilligt.
            På den här punkten är den opinion som finns en outnyttjad resurs.
          </note>
          <note>
            Fru talman! På en punkt skulle jag gärna vilja säga något allmänt
            om säkerhetsläget i Asien. Det skulle i och för sig också kunna
            gälla Afrika. Problemet är detsamma. Vi har sett detta problem
            också i
          </note>
          <note>
            Europa.
          </note>
          <note>
            Det finns många konflikter i Asien och i Afrika skapade i kolonialismens
            spår. Många stater består av flera nationaliteter. I en del stater
            är nationaliteten så att säga statsbärande, samtidigt som den
            utgör en minoritet i ett angränsande land. Detta är ett svårhanterligt
            problem som på olika sätt kan utnyttjas på ett politiskt negativt
            sätt.
          </note>
          <note>
            Ett folkslag kan bli härskande i en statsbildning och paria i
            ett annat. I ekonomiska krislägen kan dessa förhållanden utgöra
            sprängstoff. Det är uppenbart att problemen har blivit ytterst
            påtagliga under det senaste årtiondet och kräver särskild uppmärksamhet,
            inte minst i Asien.
          </note>
          <note type="speaker">
            Anf. 18 AGNETA BRENDT (s) replik:
          </note>
          <note>
            Fru talman! När man lyssnar till Murad kan man kanske få föreställningen
            att barnens och kvinnornas situation över huvud taget inte är
            belyst i skrivelsen, men så är ju inte fallet. Att kvinnorna särskilt
            skall uppmärksammas i biståndet har vi ju, som Murad har sagt,
            redan beslutat. Det ingår som ett av målen i biståndet.
          </note>
          <note>
            Från utskottets sida har vi också betonat vikten av det som kan
            göras för kvinnor. Bl.a. har vi understrukit vikten av de små
            lånen, mikrokrediterna, som kan ges. Vi pekade på exemplet med
            Grameen Bank i
          </note>
          <note>
            Bangladesh, som har varit mycket framgångsrikt och som också
            har använts i Vietnam. Kvinnor har fått små lån, och på det sättet
            har de kanske fått en hel familj på fötter. Så det här är inget
            som vi har bortsett från.
          </note>
          <note type="speaker">
            Anf. 19 MURAD ARTIN (v) replik:
          </note>
          <note>
            Fru talman! Precis som Agneta Brendt säger finns det lyckade
            projekt som Sida och Sverige har varit med och bedrivit när det
            gäller kvinnor. Men vi anser att det i skrivelsen har gjorts väldigt
            lite analys av just kvinnors situation i Asien. Man har tagit
            upp detta under punkten mänskliga rättigheter. Vi tycker att det
            är för lite att bara ta upp denna fråga under den punkten. Man
            måste skriva mer och analysera mer.
          </note>
          <note>
            Könsproblematiken måste behandlas som ett utvecklingsproblem.
            Det har man inte gjort i skrivelsen.
          </note>
          <note type="speaker">
            Anf. 20 AGNETA BRENDT (s) replik:
          </note>
          <note>
            Fru talman! Det här finns faktiskt under flera rubriker. Det
            finns ett avsnitt om kvinnornas situation.
          </note>
          <note>
            Det finns ett avsnitt som behandlar arbetsförhållanden och barnarbete.
            Det finns avsnitt om utbildning, rätten till utbildning. Det finns
            också avsnitt om barnens rättigheter och om kvinnornas möjligheter
            att åtnjuta de mänskliga rättigheterna, som Murad Artin sade.
          </note>
          <note type="speaker">
            Anf. 21 MURAD ARTIN (v) replik:
          </note>
          <note>
            Fru talman! Jag har sett de där punkterna. Det är väldigt vagt
            skrivet, och lite skrivet. Jag har läst hela skrivelsen precis
            som Agneta Brendt har gjort. Vi anser inte att det räcker med
            de analyser som man har gjort. Vi tycker att det är viktigt med
            den här punkten, inte minst att man har tagit med jämställdhetsfrågan
            också i biståndet. Då tycker vi att det är väldigt viktigt att
            ha en bättre analys när det gäller kvinnorna i
          </note>
          <note>
            Asien.
          </note>
          <note>
            Anf. 22 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det betänkande som vi nu behandlar heter ju En svensk
            Asienstrategi för 2000-talet. När man läser och funderar lite
            framåt så undrar i alla fall jag hur länge den här strategin håller
            och hur länge den verklighet som vi försökt beskriva i betänkandet
            ser ut som den gör i dag. Tittar vi tillbaka i tiden kan vi ju
            ofta konstatera att vi inte har kunnat se särskilt långt framåt
            när det gäller vad som sedan har skett i omvärlden. Jag förutsätter
            att vi kommer att få återkomma till Asienstrategin åtskilliga
            gånger i utskottet för att justera, lägga till och kanske komma
            med mer konkreta åtgärdsförslag än vad som finns i det här betänkandet.
          </note>
          <note>
            Jag tänkte ta upp några synpunkter kring en fråga som inte belyses
            här men som jag tycker är väldigt aktuell, och som det är väldigt
            tyst om - inte minst från den svenska regeringen. Det gäller den
            upptrappade krissituation mellan Indien och Pakistan i
          </note>
          <note>
            Kashmirområdet som vi åter har fått se. Jag tycker att det är
            intressant att fundera lite grann omkring varför det är så tyst
            från svenskt håll i de här frågorna. Både
          </note>
          <note>
            Indien och Pakistan har ju varit länder som Sverige har exporterat
            vapen till - i ganska stor omfattning faktiskt när man tittar
            på andelen vapenexport från
          </note>
          <note>
            Sverige till den övriga omvärlden.
          </note>
          <note>
            När man avbröt biståndet till Indien och Pakistan avbröt man
            ju inte följdleveranserna. Jag måste lägga med en sak att fundera
            lite över. Är det dåligt samvete kring hur man har hanterat den
            här regionen som gör att man nu också är så tyst och inte agerar
            kraftfullt för att ta upp frågan? Är det därför man inte ser till
            att det blir någon form av åtgärdsanalys och aktivitet, inte minst
            på FN-sidan, när det gäller Indien och Pakistan? Jag tycker att
            det här är oerhört oroväckande, och jag hoppas verkligen att vi
            får se ett agerande från regeringen, särskilt med tanke på att
            vi ju nu ändå skall besluta om en Asienstrategi. Det här är två
            viktiga länder för det svenska samarbetet.
          </note>
          <note>
            Den här Asienstrategin har ju föregåtts av en hel del förarbete.
            Jag tycker att det är intressant och viktigt att läsa remissvaren
            där man har yttrat sig över den svenska Asienstrategin. Man kan
            särskilt titta på vad de ideella organisationerna skriver. Det
            är något som jag tycker att vi i utskottet också bör ta vara på.
          </note>
          <note>
            Vi bör stärka deras möjligheter att vara med. Det gäller t.ex.
            miljöorganisationerna. Framför allt Naturskyddsföreningen har
            ju haft ett ganska långt yttrande över hur man ser på miljösituationen
            i den här regionen. Vidare har handikapporganisationerna lyft
            fram vikten av att också tänka och satsa på dem som är handikappade.
          </note>
          <note>
            En viktig del är naturligtvis demokratiutvecklingen. Det här
            är en region där allt inte ser likadant ut.
          </note>
          <note>
            Det är, som flera har påpekat, ett område som rymmer oerhört
            mycket. Vi kan verkligen se det mångfasetterade när det gäller
            behoven och klyftorna, den oändliga klyfta som finns mellan rika
            och fattiga. Det finns oerhört många exempel på detta som man
            kan se, studera och också ta vara på, tycker jag, för att försöka
            förbättra situationen för den stora mängden människor som lever
            i den här regionen. De behöver ordentliga satsningar, och de behöver
            vårt stöd.
          </note>
          <note>
            En viktig del som finns med, och som måste finnas med, är naturligtvis
            också hur vi i det globala perspektivet hanterar handelsvillkoren
            och möjligheterna för den här regionen att t.ex. få bra handelsavtal
            med EU. EU är ju vår gemensamma handelspartner.
          </note>
          <note>
            Eftersom Sverige i det här fallet inte har någon egen möjlighet
            att agera måste vi agera via EU för att få vettiga förhållanden
            för handelsavtal. Det är också oerhört angeläget när man tittar
            på möjligheterna.
          </note>
          <note>
            Men den stora, avgörande delen tycker jag är hur det kommer att
            se ut på miljösidan framöver. Man kan titta på den katastrof som
            var i Kina för knappt ett år sedan med stora översvämningar. Det
            var många som skrev om den och utryckte att här har man ett typexempel
            på vad som händer när man har en skogspolitik som inte tar miljöhänsyn.
            Man får en icke hållbar situation för området.
          </note>
          <note>
            En annan fråga där vi som lever i i-länderna naturligtvis har
            ett stort ansvar är klimatfrågorna. Väldigt många människor bor
            i just de kustnära områden som forskare ofta pekar på. Blir det
            klimatförändringar så blir det i de här områdena, dessa enormt
            befolkningstäta områden, som miljökatastroferna först kommer att
            synas. Översvämningarna kommer att drabba just dem.
          </note>
          <note>
            Det beror inte bara på vad som händer i Asien.
          </note>
          <note>
            Det beror också på hur övriga världen agerar när det gäller klimatfrågorna.
            Där har vi naturligtvis ett oerhört stort ansvar. Vi måste titta
            på hur vi själva lever och hur vi själva hanterar de här frågorna.
            I annat fall blir det liksom ingenting med biståndet och hjälpen
            vi ger. Då förstör vi förutsättningarna för en hållbar och livskraftig
            utveckling.
          </note>
          <note>
            Här finns alltså oerhört mycket som bör följas upp. Vi bör fundera
            över hur biståndet och hjälparbetet skall se ut i framtiden, hur
            samarbetet skall ske och vilka förutsättningar som skall gälla.
            Där tar vi sammantaget ett stort ansvar för att se till att detta
            ger bra utvecklingsmöjligheter och ger möjligheter för miljön
            och naturligtvis även för den sociala situationen. På så sätt
            kan man om möjligt minska klyftorna i samhället. Men denna fråga
            är bara en liten början på det samarbete som regeringen nu har
            skissat på. Och vi kommer att få återkomma med åtskilliga förslag
            framöver.
          </note>
          <note>
            Självklart tycker jag också att det är viktigt att man ser över
            och ger möjligheter för ett ökat bistånd framöver. Det bistånd
            som vi i dag ger räcker ju inte till. Det är väl en självklarhet
            att Sverige, när ekonomin är bra här hemma, bör öka biståndet.
            Jag tror att det är mycket värdefullt att de ideella organisationerna
            i dag ligger på väldigt hårt för att vi skall se vikten av att
            satsa på bistånd framöver. Jag tycker att detta betänkande också
            visar vikten av den internationella och globala solidaritet som
            vi måste vara med och ha ett helhetstänkande på.
          </note>
          <note type="speaker">
            Anf. 23 AGNETA BRENDT (s) replik:
          </note>
          <note>
            Fru talman! Marianne Samuelsson tar upp krisen i
          </note>
          <note>
            Kashmir. Den berörs också i skrivelsen i länderavsnitten över
            Pakistan och Indien. När det gäller handelsavtalen och möjligheterna
            för länderna i Asien att ha tillträde till den europeiska marknaden
            finns det ju i skrivelsen angivet de möjligheter som Sverige ser
            står till buds, att via sitt arbete i EU försöka öppna den asiatiska
            marknaden mot Europa.
          </note>
          <note>
            När det gäller miljön är vi väl också ganska eniga.
          </note>
          <note>
            Jag tror att Marianne Samuelsson och jag i stort sett delar den
            syn som framkommer i skrivelsen i fråga om vikten av att skydda
            miljön i Asien och att det är avgörande för utvecklingen i världen
            i övrigt. Ett exempel är det som Marianne Samuelsson tog upp,
            nämligen de skogsavverkningar som pågår t.ex. i
          </note>
          <note>
            Sydostasien där man i stort sett skövlar skogen. Vi som konsumenter
            i Europa får kanske ta vårt ansvar i fråga om köp av trädgårdsmöbler
            i teak osv.
          </note>
          <note type="speaker">
            Anf. 24 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag håller med Agneta Brendt om att det naturligtvis
            är just dessa frågor som vi också bör ta ett ansvar för och fundera
            över vårt eget livsmönster och hur vi själva konsumerar, eftersom
            det också naturligtvis är avgörande för vad som händer i dessa
            länder och för deras möjligheter till överlevnad.
          </note>
          <note>
            Även om vi ofta försöker vara lite positiva och optimistiska
            när vi jobbar med dessa frågor, känner jag ändå att det finns
            väldigt många alarmerande rapporter som visar på att utvecklingen,
            inte minst i
          </note>
          <note>
            Kina, har gått åt helt fel håll när det gäller miljön.
          </note>
          <note>
            World Watch Institute utkom för omkring två år sedan med en ganska
            ingående rapport om tillståndet i världen. Det utkommer med en
            rapport årligen. I
          </note>
          <note>
            denna rapport pekade World Watch Institute just på den ökade
            ekonomiska tillväxten i Kina, men samtidigt pekade man på den
            katastrofala ökningen av miljöproblemen som man inte klarade att
            följa upp.
          </note>
          <note>
            Jag tror att det finns en stor risk i flera av dessa länder att
            det blir miljön som man struntar i till förmån för att klara ett
            ekonomiskt uppsving. Då är det oerhört viktigt att vi tar vårt
            ansvar och pekar på detta och i t.ex. handelsavtal lägger in miljöklausuler
            och miljökrav, så att vi inte utnyttjar deras miljö för vår ekonomiska
            vinst i form av att vi kanske köper produkter som är billigare
            för oss än att vi själva producerar dem men som ur miljösynpunkt
            är tillverkade på ett dåligt sätt.
          </note>
          <note>
            Anf. 25 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det var många tänkvärda ord som
          </note>
          <note>
            Marianne Samuelsson förde fram och ett resonemang om hur det
            kommer att se ut på 2000-talet. Det är en spännande tid som ligger
            framöver. Det är säkert så att vi måste komma tillbaka med utvärderingar
            och korrigeringar av den politik som vi i dag tror skall hålla
            inför 2000-talet och att det gäller att följa upp detta.
          </note>
          <note>
            En sak som jag skulle vilja fråga Marianne Samuelsson om gäller
            resonemanget om en minskning av klyftorna och resonemanget om
            resurserna till miljöarbetet. Det är mycket hovsamma krav som
            Marianne
          </note>
          <note>
            Samuelsson för fram när det gäller att se över ett ökat bistånd.
            Hon uttryckte sig så, att man skulle se över ett ökat bistånd.
            Det är inte de tongångar som vi är vana vid från Miljöpartiet.
            I tidigare betänkanden hade det varit ganska naturligt att Miljöpartiet
            hade stått bakom den reservation, den enda reservation som finns
            i detta betänkande, som rör just resurser för bistånd. Miljöpartiet
            har här tonat ned sin profil, vilket jag beklagar.
          </note>
          <note>
            Jag skulle vilja ställa en konkret fråga till Marianne Samuelsson,
            som ändå är med i regeringsunderlaget och har suttit med i överläggningarna
            om vårbudgeten. Kan Marianne Samuelsson ge någon indikation på
            var man skall ta de 3 miljarder kronor som man nu har fryst för
            biståndet?
          </note>
          <note type="speaker">
            Anf. 26 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det är bra att vi är överens om att miljöfrågorna
            är viktiga framtidsfrågor och att vi måste minska klyftorna i
            världen. Att detta naturligtvis är oerhört angelägna delar både
            för Miljöpartiet och för Folkpartiet är jag helt övertygad om.
          </note>
          <note>
            När det gäller biståndet har Karl-Göran Biörsmark helt rätt i
            att det är en prioriterad fråga för Miljöpartiet. Vi har hittills
            i de budgetförhandlingar som vi har haft inte lyckats få till
            ytterligare pengar till biståndet.
          </note>
          <note>
            Vi hade också ett tak, vilket har inneburit att biståndsreservationerna
            får så att säga ligga kvar och vänta på att bli använda vid ett
            senare tillfälle. Jag hoppas dock att vi kan få en ökad biståndsvilja
            när det gäller dessa delar till höstbudgeten. För mig är det självklart
            att Sidas utvecklingsprojekt och annat som är på gång skall kunna
            verkställas. Detta är naturligtvis en svår del i vårt samarbete
            med regeringen. Men jag antar att
          </note>
          <note>
            Karl-Göran Biörsmark är enig med mig om att vi också måste ha
            ordning på den svenska ekonomin.
          </note>
          <note>
            Biståndet räknas ju procentuellt på Sveriges BNI.
          </note>
          <note>
            Och om vi inte har någon ordning på vår egen ekonomi och om det
            går dåligt i den, då lär det inte bli särskilt mycket pengar till
            biståndsprojekten heller.
          </note>
          <note>
            0,7 % blir ju oerhört lite om den svenska ekonomin är dålig.
            Om ekonomin är bra lär ju detta öka. Och det är väl det som vi
            måste sträva efter, eftersom det gynnar både svenskarna och det
            internationella samarbetet.
          </note>
          <note>
            Anf. 27 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Biståndet är en prioriterad fråga för
          </note>
          <note>
            Miljöpartiet, och det gäller att hålla ordning på svensk ekonomi,
            säger Marianne Samuelsson. Jag kan hålla med om båda dessa saker.
            Biståndet skall vara en prioriterad fråga, och det gäller att
            hålla ordning på svensk ekonomi. Men regeringen skryter ju över
            att det är ordning på svensk ekonomi. Vi hör ju dagligdags hur
            bra det går i svensk ekonomi - man har fått ned inflationen, och
            räntan har gått ned, osv.
          </note>
          <note>
            Vi gläds alla åt att det är på det sättet.
          </note>
          <note>
            Man kan alltså inte i dagens läge ta till intäkt att det är svenska
            ekonomiska bekymmer som styr detta.
          </note>
          <note>
            När nu biståndet skall vara en prioriterad fråga för
          </note>
          <note>
            Miljöpartiet undrar jag hur det kommer sig att av de 8
          </note>
          <note>
            miljarder kronorna, där skall ju taket ligga, skall 40 %
          </note>
          <note>
            tas från just biståndet. Men biståndet utgör inte tillnärmelsevis
            en så stor del av svensk budget som
          </note>
          <note>
            40 %, utan det är bara några procent. Jag undrar hur man kan
            få detta att gå ihop. Att biståndet för Miljöpartiet är en prioriterad
            fråga och man samtidigt sitter i överläggningar med regeringen
            och tar 40 % här är inte trovärdigt.
          </note>
          <note>
            Jag har ännu inte fått något svar på min fråga:
          </note>
          <note>
            Vad kommer det här att betyda i år och var skall man ta dessa
            3 miljarder? Vi har ju hört tidigare att Mitch och annat inte
            skall beröras. Då måste väl pengarna tas någon annanstans.
          </note>
          <note type="speaker">
            Anf. 28 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag kan inte se att det blir fråga om
          </note>
          <note>
            40 %. Jag har sett den siffran men inte kunnat komma fram till
            att 40 % tas från biståndet.
          </note>
          <note>
            När det gäller budgeten och detta med ordning på ekonomin satt
            ju Biörsmark i en regering som inte brydde sig om de sakerna,
            utan som faktiskt gjorde neddragningar på intäkterna samtidigt
            som man ökade utgifterna. Detta har nu fått betalas tillbaka.
            Så kan man inte hantera vare sin egen/sin familjs ekonomi eller
            landets ekonomi med mindre än att det drabbar framför allt de
            svaga grupperna i samhället. Därför är det angeläget att vi nu
            reder upp detta och ser till att vi kan få en bra start för att
            öka biståndet.
          </note>
          <note>
            Det vore väldigt bra om Folkpartiet också kunda ligga på här
            så att vi i höst kan få en ökning av biståndet just med tanke
            på de regioner som verkligen behöver mera pengar och där satsningar
            behövs.
          </note>
          <note type="speaker">
            Anf. 29 CARINA HÄGG (s):
          </note>
          <note>
            Herr talman! Agneta Brendt har i dag från majoritetens sida väl
            föredragit vår inställning. Jag kan bara instämma i hennes anförande.
            Jag vill tillägga att det också varit väl värt att här i dag lyssna
            till en hel del synpunkter från andra partiers företrädare, även
            om vi inte kan hålla med varandra på varje punkt.
          </note>
          <note>
            Samstämmigheten i de här frågorna är påfallande stor.
          </note>
          <note>
            Jag skulle i dag ha kunnat tala om Burmas väntan på demokrati
            och mänskliga rättigheter eller om den djupt oroande situationen
            i Kashmir. Jag skulle också ha kunnat fråga mig om det är så att
            både omvärlden och en del på UD är på väg att göra samma felbedömning
            som man gjorde inför provsprängningarna med kärnvapen. Då togs
            man på sängen; man hade inte gjort en tillräckligt god riskbedömning
            av regionen.
          </note>
          <note>
            Men jag skall i dag tala om Afghanistan, ett land som alltför
            ofta fått utgöra spelplan för maktens män när de har velat mäta
            sina krafter mot varandra. Resultatet har varit förödande för
            befolkningen.
          </note>
          <note>
            Jag läser i bakgrundsmaterialet till utrikesutskottets betänkande
            1998/99:UU11 En svensk Asienstrategi för 2000-talet. Det gäller
            då Framtid med Asien.
          </note>
          <note>
            En svensk Asienstrategi inför 2000-talet, Ds 1998:61
          </note>
          <note>
            från Utrikesdepartementet. Om Afghanistan står det på s. 348
            att Pakistan är djupt involverat. Landet stöder talibanrörelsen
            medan bl.a. Iran bistår motståndarsidan i den s.k. nordalliansen.
            Man talar vidare om gas- och oljefyndigheternas politiska påverkan.
          </note>
          <note>
            Afghanistan är sammantaget bara marginellt beskrivet i såväl
            utredning som betänkande, och bara några rader handlar om Afghanistan
            i förhållande till något annat land eller kan läsas in under rubriker
            som demokrati, mänskliga rättigheter och jämställdhet samt fattigdomsbekämpning.
            Detta är inget förbiseende utan en spegelbild av den nedåtgående
            spiral som drivs av våld och maktambitioner samt av inblandning
            utifrån. Sammantaget har landet marginaliserats intill obefintlighet
            i det internationella samarbetet.
          </note>
          <note>
            I det fortsatta arbetet - det som börjar i morgon -
          </note>
          <note>
            är det viktigt att vi tydliggör vilka i regionen som är inblandade
            i vilkas konflikter, att vi tydliggör vilka som bär ansvarets
            börda tillsammans för det som händer i området. USA:s stöd, som
            är välkänt, är mindre högt uttalat. Likväl är det en inblandning
            och ett stöd till talibanerna. Osmar Bin Laden och hans närvaro
            i Afghanistan samt att han ansågs ligga bakom ambassadbombningarna
            kyler dock ned relationerna. För en del namnkunniga kvinnor i
            USA, inte minst presidentens fru Hillary Clinton, har denna frottering
            med företrädare för en extrem kvinnosyn blivit ytterligare en
            pinsam belastning.
          </note>
          <note>
            En del, inte minst i denna kammare, har framfört synpunkten att
            Madeleine Albright när hon blev utrikesminister i USA borde känna
            ett särskilt ansvar, en särskild kvinnlig solidaritet med de förtryckta
            kvinnorna i Afghanistan. Jag hoppas att också det vägs in i det
            fortsatta arbetet.
          </note>
          <note>
            Jag har talat om ett särskilt ansvar för Sveriges del och avser
            då först och främst ASG-mötet. Det mötet är också ett bevis på
            vårt långvariga engagemang i
          </note>
          <note>
            Afghanistan.
          </note>
          <note>
            Herr talman! ASG står för Afghanistan Support
          </note>
          <note>
            Group, en sammanslutning av givarländer som sedan några år tillbaka
            samlas vid olika konferenser. Hittills har möten hållits i Askhalabad,
            New York, London och Tokyo. Nu kommer också en sammanslutning
            att äga rum på Vår Gård under tiden den 21-22 juni. Vid denna
            konferens har Sverige ordförandeskapet för
          </note>
          <note>
            ASG.
          </note>
          <note>
            Det som jag uppfattar som huvudfrågan vid
          </note>
          <note>
            Stockholmsmötet är att det gäller att försöka ta sig ur ett tillstånd
            av varken-eller, dvs.: Skall man eller skall man inte arbeta i
            Afghanistan, och hur?
          </note>
          <note>
            Sverige står i det här sammanhanget för samma pragmatiska linje
            som den som Svenska Afghanistankommittén företräder. Det är en
            opolitisk biståndsorganisation som har sin bas i Sverige. Det
            är bättre att finnas på plats än att vända ryggen till en uppenbar
            humanitär tragedi. Man kan också tillägga att det är bra att ha
            utomstående ögon och öron - att det finns observatörer, inte bara
            aktörer - inne i Afghanistan.
          </note>
          <note>
            Så länge arbetet går att utföra och man kan nå de utsatta målgrupper
            som pekats ut för SAK:s och andra organisationers vidkommande
            och så länge man har full kontroll över verksamheten tycker jag
            att arbetet kan fortsätta att bedrivas med bibehållen integritet.
            Det är oerhört viktigt, tycker jag, att man inte skall behöva
            rucka på sina målsättningar.
          </note>
          <note>
            Enligt signaler som nått mig är bedömningen att
          </note>
          <note>
            Stockholmskonferensen borde kunna komma fram till en större samsyn
            kring den linje som Sverige och flera andra länder står för. Därmed
            skulle arbetet i
          </note>
          <note>
            Afghanistan på nytt kunna skjuta fart.
          </note>
          <note>
            Sverige har ju erkänt en positiv hållning till folkrörelserna
            och frivilligorganisationerna. Sverige är dessutom en av de allra
            största NGO-aktörerna i Afghanistan genom Svenska Afghanistankommittén.
          </note>
          <note>
            Denna kompetens och detta engagemang hoppas jag att man från
            UD:s sida tar till vara på den kommande
          </note>
          <note>
            ASG-konferensen.
          </note>
          <note>
            Jag kommer att med intresse följa ASG. Det är spännande att också
            kunna se vad som blir resultatet av den här juniträffen i Stockholm.
          </note>
          <note>
            Herr talman! Den senaste tidens mest dramatiska utveckling har
            utspelats i centrala Afghanistan, i provinsen Bamyan. Området,
            som i huvudsak bebos av den etniska minoriteten hazarerna - tillhörande
            den religiösa minoriteten shiamuslimer - har varit skådeplats
            för intensiva strider mellan talibanmilisen och hazarernas militärpolitiska
            organisation Hezb-e
          </note>
          <note>
            Wahdat.
          </note>
          <note>
            I september 1998 tog talibanerna över större delen av Bamyan.
            I april 1999 drevs talibanerna bort från området. Den 9 maj återkom
            talibanerna på nytt dit.
          </note>
          <note>
            Fortfarande pågår strider i området. I och med talibanernas senaste
            återkomst till området rapporteras det om massflykt från provinshuvudstaden
            Bamyan.
          </note>
          <note>
            I rapporteringen talas det om tiotusentals män, kvinnor och barn
            som av rädsla för talibanernas excesser flytt upp i bergen. Det
            har även rapporterats om omfattande övergrepp mot de hazarer som
            valt att stanna kvar i staden. Avrättningar och bortförande av
            etniska hazarer utgör ett av de rapporterade inslagen.
          </note>
          <note>
            En annan form av övergrepp som rapporterats är systematisk nedbränning
            av bostadshus tillhörande familjer i området som anses ha kopplingar
            till den antitalibanska oppositionen.
          </note>
          <note>
            Hazarajat har under de senaste 20 årens krig befunnit sig i relativ
            suveränitet. Tidigare skatteindrivare från den pashtunska folkgruppen,
            alltså den grupp ur vilken talibanerna hämtar sin främsta kraft,
            har inte kunnat driva in sina traditionella skatter från hazarabefolkningen.
            Nu i kölvattnet av talibanernas framgångar återkommer de pashtunska
            skatteindrivarna och kräver in hela 20 års obetalda skatter från
            den lusfattiga befolkningen, som ingenting har att betala med.
            Resultatet rapporteras vara konkurser som tvingar stora delar
            av befolkningsgrupper att överge hus, hem och marker för att fly
            till andra delar av
          </note>
          <note>
            Afghanistan eller ut ur landet till Pakistan och Iran.
          </note>
          <note>
            Här krävs en större beredskap från omvärlden.
          </note>
          <note>
            Den anti-talibanska oppositionen har i uttalande vänt sig till
            omvärlden och människorättsorganisationer med en appell där den
            ber om skyndsam assistans för att undersöka och följa upp de övergrepp
            som äger rum i Bamyanregionen. Amnesty har så sent som i förra
            veckan svarat med ett eget uttalande där organisationen uttrycker
            sin starka oro för vad som sker i Hazarajat.
          </note>
          <note>
            Under perioden augusti 1997 till september 1998
          </note>
          <note>
            var Hazarajat utsatt för en närmast total blockad. Ett inslag
            i blockaden var att inget livsmedel tilläts att transporteras
            in i Hazarajat. Med tanke på att detta höglänta bergsområde med
            dess kärva klimat och terräng inte kan föda sin egen befolkning
            blev följderna mycket besvärliga. Man har alltid varit beroende
            av annat än jordbruk, av handeln med låglänta områden då man säljer
            boskap och mejeriprodukter och köper in vete, ris och annat nödvändigt
            i utbyte.
          </note>
          <note>
            Vintern 1997/1998 rapporterades 160 000 människor i Bamyanprovinsen
            befinna sig i en allvarlig hungerkatastrof.
          </note>
          <note>
            De senaste veckorna har talibanerna på nytt börjar försöka avskärma
            oppositionsområdena från livsmedelsleveranser. Information har
            kommit om hur all form av trafik som passerar från talibankontrollerade
            områden in till oppositionsområden systematiskt genomsöks och
            där all form av livsmedel, inklusive minsta brödkaka, konfiskeras.
          </note>
          <note>
            På grund av de fortsatt intensiva militära aktiviteterna i Bamyanregionen
            finns en uppenbar risk att årets nödvändiga jordbruskförberedelser,
            alltså sådden, går om intet. Detta skulle i sin tur kunna lägga
            grunden för en ny hungerkatastrof den kommande vintern 1999/2000.
          </note>
          <note>
            Det finns med andra ord all anledning att vara djupt bekymrad
            över den humanitära situationen för befolkningen i Hazarajat.
            Här utspelas nu ett Kosovodrama i skuggan av den mer uppmärksammade
            och geografiskt närmare Kosovokonflikten. Det krävs att Afghanistan
            återigen får större uppmärksamhet från det internationella samfundets
            sida.
          </note>
          <note>
            Jag läste i en skrift från min valkrets Eksjö i Götaingenjören
            nr 69 från maj i år om en man som heter
          </note>
          <note>
            Fredrik Pålsson och som berättar om Afghanistan, som är hans
            arbetsplats. Han jobbar med minröjning.
          </note>
          <note>
            Som vi vet är man i garnisonen i Eksjö väldigt duktig på det.
            Han bekräftar alla farhågor om fundamentalistiska talibaner och
            deras sätt att se på rättvisa. Han berättar att när han reste
            från flygplatsen i Herat till hotellet såg han en hängd man som
            tydligen hade blivit ertappad vid ett försök att göra inbrott.
            Han blev hängd samma dag men fick hänga kvar som ett varnande
            exempel.
          </note>
          <note>
            Han berättar å andra sidan att det fanns möjlighet att jobba
            med kvinnor för att utbilda dem i minröjning och lära sig att
            se farorna i minor för dem och barnen. Så det finns även positiva
            tecken i den rapport som jag kunnat läsa i den intressanta skriften.
          </note>
          <note>
            Det är sällan vi hör några positiva rapporter från
          </note>
          <note>
            Afghanistan. Under de senare åren har människor haft så oerhört
            svårt på många sätt och vis. Också kulturen har haft det väldigt
            svårt. Den afghanska kulturen har haft mycket svårt att överleva.
            Jag vill ge ett exempel.
          </note>
          <note>
            Jag har läst en dikt i en skrift som heter Rosor, vin, en vän
            att älska. Det är en dikt av den afghanska 1600-
          </note>
          <note>
            talspoeten Khushhal Khan Khatak. Den heter I vindens spel:
          </note>
          <note>
            Många män som jag har känt likt en vindil borta blev.
          </note>
          <note>
            Många dör i denna stund
          </note>
          <note>
            Bubblor, Khushhal, liknar vi.
          </note>
          <note>
            Utan tvivel vet Han bäst syftet med sin bubbellek, vet att bubblan
            som Han blåst lika snabbt försvunnen är, syns ej till, är redan
            slut.
          </note>
          <note>
            Tiden ute: bubblan sprack -
          </note>
          <note>
            lagas kan den aldrig mer.
          </note>
          <note>
            Dessförinnan dansar den utan innehåll och kraft hit och dit och
            upp och ner:
          </note>
          <note>
            lekboll blott i vindens spel.
          </note>
          <note>
            Sorg och glädje, tårar, skratt utbytbara former är.
          </note>
          <note>
            Känn dig själv? Vilken propå!
          </note>
          <note>
            Bubblor tänker inte så.
          </note>
          <note>
            Med det hoppas jag att vi tillsammans kan hjälpa till för att
            det vi nu ser trappas upp i Afghanistan inte skall bli det som
            vi i dag är rädda för, så att vi verkligen skall kunna hjälpa
            dem som är i en akut situation i detta bekymmersamma geografiska
            område.
          </note>
          <note type="speaker">
            Anf. 30 MARIANNE ANDERSSON (c):
          </note>
          <note>
            Herr talman! Vi har inga avvikande meningar fogade i reservationen
            fogade till betänkandet. Därför skall jag vara mycket kortfattad.
          </note>
          <note>
            Det är klart att man skulle kunna tala som Carina
          </note>
          <note>
            Hägg om olika länder i Asien med all sin variation, men det verkar
            lite för stort just nu. Jag tycker att det är mycket bra att riksdagen
            nu kan fatta beslut om en
          </note>
          <note>
            Asienstrategi så att vi har ett samlat dokument i Sverige för
            denna väldiga spännande kontinent med all sin variation vad gäller
            demografiska, religiösa, geografiska och ekonomiska förutsättningar.
            Det är stora skillnader när det gäller demokrati och mänskliga
            rättigheter och stora problem också, som vi hört.
          </note>
          <note>
            Sveriges möjligheter att påverka är givetvis begränsade. Möjligheterna
            för oss att dra nytta av och få utbyte av bistånd och samarbete,
            handel och annat utbyte är förstås mycket större sammantaget än
            de enskilda ländernas motsvarande nytta av Sverige.
          </note>
          <note>
            Ändå tror jag att vi kan ha betydande möjligheter trots vår litenhet.
            Därför är det angeläget att ha en strategi i botten för att ha
            någonting att hålla sig till och att ha en färdriktning för en
            kommande handlingsplan som också är angelägen.
          </note>
          <note>
            Genom de stora skillnaderna mellan länderna och de olika samarbetsformer
            som redan nu finns är strategin inte likformig utan har stora
            bilaterala skillnader.
          </note>
          <note>
            Det finns många områden som man skulle kunna diskutera mer och
            ha synpunkter på, men jag skall bara göra en uppräkning av några
            områden som jag själv och Centerpartiet tycker är väldigt viktiga.
            Det handlar om främjandefrågor som ju lyfts upp i skrivelsen.
            Det tycker jag är angeläget. Sedan är mänskliga rättigheter och
            konfliktsituationer i flera länder, t.ex. Kashmirområdet, Afghanistan,
            Tibet, Nordkorea, Myanmar, Kina. Vidare har vi fattigdomen och
            miljöfrågorna. De båda frågorna hänger ihop. Det är alltid de
            fattigaste som drabbas hårdast av miljöförstöring och miljökatastrofer.
          </note>
          <note>
            En annan fråga är möjligheten för de fattiga på landsbygden att
            få tillgång till mark för sin produktion och få en rimlig ersättning
            för sina produkter för att man skall kunna bekämpa fattigdomen
            och få en någorlunda välfärdsutveckling. Kultur, forskning och
            studentutbyte är också viktiga frågor.
          </note>
          <note>
            Jag kan säga att jag hyser samma oro som tidigare talare när
            det gäller biståndsverksamheten på grund av de begränsningsbelopp
            som vi har diskuterat här så många gånger förut. Till Miljöpartiet
            vill jag säga att alla vill ha en ekonomi i balans. När ekonomin
            var i fritt fall i Sverige och vi hade ett mycket stort budgetunderskott,
            då kritiserade Miljöpartiet kraftigt de begränsningar som var.
            Nu har vi faktiskt en budget i balans, och då är man ganska tyst.
            Jag tycker inte riktigt att det går ihop.
          </note>
          <note>
            Jag kan också hysa en viss oro när det gäller resurser ute på
            våra ambassader när det gäller att genomföra den strategi som
            vi beslutar om t.ex. vad gäller främjandeverksamheten. Det kräver
            faktiskt en hel del.
          </note>
          <note>
            Herr talman! I övrigt står jag bakom skrivningarna i detta betänkande
            och också den skrivning som finns i det särskilda yttrande som
            handlar om trepartssamarbete i biståndet, även om inte mitt namn
            finns med där.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            6 § Beräkning av återbetalningsskyldighet för underhållsstöd
            till barn med särlevande föräldrar
          </note>
          <note>
            Föredrogs
          </note>
          <note>
            Socialförsäkringsutskottets betänkande 1998/99:SfU9
          </note>
          <note>
            Beräkning av återbetalningsskyldighet för underhållsstöd till
            barn med särlevande föräldrar (prop.
          </note>
          <note>
            1998/99:78)
          </note>
          <note type="speaker">
            Anf. 31 FANNY RIZELL (kd):
          </note>
          <note>
            Herr talman! Redan hösten 1997 konstaterade regeringen att den
            reform som trädde i kraft i februari
          </note>
          <note>
            1997 inte gett de besparingar man räknat med och att den inte
            heller haft den önskade fördelningseffekt som avsetts.
          </note>
          <note>
            En arbetsgrupp på Regeringskansliet fick i uppdrag att se över
            reformen och utredningarna. Det resulterade i propositionen om
            återbetalningsskyldighet för underhållsstöd till barn med särboende
            föräldrar.
          </note>
          <note>
            Det är viktigt att samhällets stöd utformas så, att det verkligen
            framgår att det är föräldrarna som har det ekonomiska ansvaret
            för sina barn. Barn behöver båda sina föräldrar. Man kan inte
            ta ut skilsmässa från sina barn. Många separerande föräldrar söker
            stöd och råd hos familjerådgivare, vilket är mycket klokt.
          </note>
          <note>
            Det känns säkert angeläget att få stöd och råd när man skall
            börja samarbeta på ett nytt sätt. Man skall medverka till umgänge
            trots att man i många fall har olika uppfattningar. Man måste
            trots den turbulens som uppstår vid en skilsmässa se den andra
            föräldern som lika viktig i barnets liv efter skilsmässan som
            före.
          </note>
          <note>
            På samma sätt kan den förändrade ekonomiska situationen som en
            skilsmässa ger upphov till för många skapa behov av rådgivning.
            Samhället har anledning att stödja en utveckling som gör ekonomisk
            rådgivning tillgänglig för den som behöver den. Det är bl.a. underhåll
            som skall regleras. I vissa fall betalar föräldrarna det direkt
            till varandra, men i många fall betalar staten till boföräldern.
            Man kan säga att staten förskotterar. Föräldern som inte är boförälder
            får en återbetalningsskyldighet till staten.
          </note>
          <note>
            Vid utebliven återbetalning går ärendet till kronofogden redan
            efter två månader. Nu föreslår regeringen, och utskottets majoritet
            accepterar det, att i vissa fall skall den tiden kunna förlängas
            till fem månader.
          </note>
          <note>
            Vi kristdemokrater menar att om försäkringskassorna i alla fall
            hade längre tid till förfogande för information till föräldern
            och för att utarbeta avbetalningsplaner skulle färre fall gå till
            indrivning. Fler föräldrar skulle då efter förmåga kunna delta
            i barnens underhåll. En växande skuld kan försvåra möjligheterna
            till umgänge med barnet. Det blir barnen som får betala priset.
            Vi föreslår att fyra månader skall gälla i alla fall.
          </note>
          <note>
            Återbetalningsskyldigheten för underhållsstödet relateras till
            den återbetalningsskyldige förälderns inkomst efter ett grundavdrag.
            I dag är det grundavdraget 24 000 kr. Sedan regleras återbetalningsskyldigheten
            med olika procentsatser beroende på antalet barn.
          </note>
          <note>
            Dessa regler fick som sagt inte den fördelningspolitiska eller
            samhällsekonomiska effekt regeringen räknade med. Det låga grundavdraget
            har orsakat ett stort antal ansökningar om anstånd, och ett mycket
            stort ärenden har gått till kronofogden.
          </note>
          <note>
            Nu föreslår regeringen och utskottets majoritet en mycket kraftig
            höjning av grundavdraget till 72 000
          </note>
          <note>
            kr. Vi vidhåller vårt förslag på 48 000 kr. Det är en summa som
            också utredningen föreslog. Vi menar att procentsatserna bör anpassas
            så att effekterna för statskassan blir desamma men att procentsatserna
            får en betydligt mer tydlig fördelningspolitisk profil.
          </note>
          <note>
            Vi har också i vår motion begärt att en inkomstprövning av den
            mottagande förälderns ekonomi beaktas innan statligt stöd utbetalas.
            Av propositionen framgår att regeringen kommer att föreslå ändrade
            regler för utfyllnadsbidrag vid växelvis boende. Det hade varit
            naturligt att det i stället för att aviseras hade funnits med
            i propositionen. Men vi emotser med förväntan eventuella förslag
            till förbättrade och klarare regler.
          </note>
          <note>
            Herr talman! Vi står naturligtvis bakom alla våra reservationer,
            men jag yrkar för tids vinnande bara bifall till reservation 2
            om grundavdrag och procentsatser.
          </note>
          <note type="speaker">
            Anf. 32 BIRGITTA CARLSSON (c):
          </note>
          <note>
            Herr talman! Vid alla beslut som berör barn anser vi i Centerpartiet
            att barnets bästa alltid skall komma i första hand. Barn behöver
            ha regelbundet, konfliktfritt och individuellt anpassat umgänge
            med båda sina föräldrar. Det är viktigt för barn att få träffa
            sin föräldrar regelbundet och i vardagssituationer, även om föräldrarna
            valt att bo var för sig. Därför är det viktigt att underhållsstödet
            är så utformat att det inte på något sätt försvårar vardagsumgänget.
          </note>
          <note>
            De förslag till förändringar av underhållsstödet som regeringen
            nu föreslår kommer att innebära att många underhållsskyldiga föräldrar
            får lättnader genom höjningen av grundavdraget från 24 000 kr
            till
          </note>
          <note>
            72 000 kr medan andra underhållsskyldiga föräldrar får ganska
            stora höjningar. Det gäller framför allt underhållsskyldiga med
            flera barn.
          </note>
          <note>
            Som underhållsstödet nu varit utformat har många föräldrar, särskilt
            de med låga inkomster, inte klarat av att fullgöra sina plikter
            och betala det fastställda underhållsstödet. Detta har resulterat
            i att skulder för över 60 000 personer har överförts till kronofogemyndigheten.
            Det har visat sig att grundavdraget på
          </note>
          <note>
            24 000 kr inte har varit tillräckligt för att skydda dem som
            har låga inkomster. Centerpartiet välkomnar regeringens förslag
            till förändringar i underhållsstödet för dem med låga inkomster,
            men det är beklagligt att det här förslaget skapar andra problem.
          </note>
          <note>
            Förslaget till förändringar i underhållsstödet leder till marginaleffekter
            som inte är försvarbara och är tillväxthämmande. Det måste alltid
            löna sig att arbeta, och i det förslag som vi nu skall besluta
            om uppstår höga marginaleffekter för en normalinkomsttagare som
            inte är försvarbara. Förslaget innebär att föräldrar som är bidragsskyldiga
            för flera barn kommer att få betala för förändringarna.
          </note>
          <note>
            Centerpartiet anser att föräldrar så långt detta är möjligt har
            ansvar för sina barn, och de skall ha ett ekonomiskt ansvar för
            sina barn även efter en separation. Men i kombination med höga
            inkomstskatter, regler i andra bidragssystem och höga boendekostnader
            får den bidragsskyldige föräldern svårigheter att fullgöra sina
            åtaganden. Det nya förslaget innebär att underhållsskyldiga föräldrar
            med flera barn, i normala inkomstlägen, kommer att få problem
            att betala underhållsstödet.
          </note>
          <note>
            Underhållsskyldiga till två barn som har 16 500 kr i månaden
            kommer att få betala ca 500 kr mer i månaden. En förälder med
            motsvarande inkomst som har tre barn kommer att få betala 1 000
            kr mer i månaden.
          </note>
          <note>
            Centerpartiet anser att regeringen bör återkomma med ett nytt
            förslag med justerade återbetalningsbelopp som omfördelar från
            föräldrar med färre barn till föräldrar med flera barn.
          </note>
          <note>
            Centerpartiet välkomnar däremot förslaget om förändrade regler
            vad avser beräkning av kapitalinkomster.
          </note>
          <note>
            Underhållsstödet är i sin konstruktion så statiskt utformat att
            det riskerar att leda till att en stor grupp föräldrar inte har
            ekonomiska möjligheter att umgås med sina barn. Det är inte möjligt
            att ta hänsyn till alla parametrar som påverkar en privatpersons
            ekonomi, och därför kommer varje försök att finna lösningar inom
            det nuvarande systemet att vara utsiktslöst. Därför bör man söka
            en annan modell som tar hänsyn till de olika variationer som finns
            och där staten i mindre utsträckning reglerar privatpersoners
            inbördes förhållanden.
          </note>
          <note>
            Centerpartiet vill ha ett avtal för ökad flexibilitet och rättvisa.
            I samband med propositionen Vårdnad, boende och umgänge, 1997/98:7,
            föreslog Centerpartiet att föräldrar bör kunna avtala om ett generellt
            heltäckande umgängesavtal för att uppnå större flexibilitet.
          </note>
          <note>
            Centerpartiet framhöll att ansträngningar bör göras för att finna
            en lösning där bidrags- och avdragsmöjligheten behandlas samtidigt
            som umgängesrätt och vårdnad. Centerpartiets förslag bifölls av
            riksdagen, och regeringen fick i uppdrag att återkomma med förslag.
          </note>
          <note>
            Vidare föreslog Centerpartiet att det bör införas obligatoriska
            samarbetsavtal via socialtjänsten vid skilsmässa eller separation.
            Kommunen skall enligt socialtjänstlagens 12 § sörja för att föräldrar
            kan erbjudas samtal under sakkunnig ledning i syfte att nå enighet
            i frågor rörande vårdnad, boende och umgänge.
          </note>
          <note>
            Centerpartiet anser att samarbetssamtal via socialtjänsten bör
            vara obligatoriska vid en skilsmässa eller separation. Samtalen
            skall var förlagda till socialtjänsten och föregå en eventuell
            domstolsprövning.
          </note>
          <note>
            Samtalen skall ha som syfte att leda fram till ett avtal om vårdnad,
            umgänge och boende som fastställs av socialnämnden. I huvuddelen
            av ärendena skall skilsmässan sedan kunna passera domstolen som
            formella beslutsärenden. Endast i tvistiga fall behöver då domstolen
            behandla umgängesavtalen. Det är viktigt att detta samtal sker
            så tidigt som möjligt efter, eller helst före, en separation.
          </note>
          <note>
            Avsikten med samtalen är att föräldrar skall komma överens om
            ett samarbetsavtal där den gemensamma vårdnaden och även de ekonomiska
            förhållandena som skall gälla mellan parterna regleras.
          </note>
          <note>
            Även i fall där föräldrarna är överens i vårdnadsfrågan händer
            det att det förekommer lösningar som inte är bra ur barnets perspektiv.
            Genom samarbetssamtal och den erfarna vägledning som där ges skulle
            föräldrar sannolikt uppnå mer genomarbetade uppgörelser som hela
            tiden utgår från barnets bästa. Samtidigt skulle det obligatoriska
            samtalen med stor säkerhet innebära att många tvister undviks.
          </note>
          <note>
            Centerpartiet vill att umgängesavtalen även skall behandla underhållsstödet.
            I dag är det inte möjlighet att uppnå en flexibilitet som tar
            hänsyn till den variation som finns mellan föräldrar i t.ex. frågor
            om bostadskostnader, umgängesresor, ansvar för barn m.m.
          </note>
          <note>
            Därför bör även umgängesavtalen reglera underhållsstödet.
          </note>
          <note>
            Familjernas situation varierar, och det är svårt att forma ett
            system som tar hänsyn till båda föräldrarnas alla ekonomiska förhållanden.
            Utgångspunkten kan vara en normalfördelning baserad på den underhållsskyldiges
            inkomst. Staten bör inte reglera de ekonomiska förhållanden som
            skall råda mellan föräldrarna.
          </note>
          <note>
            Det bör i stället behandlas i ett sammanhang tillsammans med
            umgängesrätt och vårdnad. Förutsättningarna blir då bättre att
            motivera föräldrarna att i ett sammanhang finna lösningar där
            barnets bästa kommer i första hand.
          </note>
          <note>
            Möjligheten till individuella generella avtalslösningar ökar
            också förutsättningarna att ta hänsyn till de förhållanden som
            råder i varje enskilt fall. Det kan i sin tur innebära färre konflikter
            mellan föräldrar och att det blir lättare att sätta barnets intresse
            i första hand.
          </note>
          <note>
            En översyn av reglerna för underhållsstöd och umgängesavdrag
            behöver göras. Det skulle kunna innebära att vårt förslag till
            helhetslösning blir möjlig.
          </note>
          <note>
            Regeringen bör återkomma till riksdagen med förslag som gör individuella
            umgängesavtal med obligatoriska samarbetssamtal möjliga att genomföra
            enligt det förslag som Centerpartiet har presenterat.
          </note>
          <note>
            Herr talman! Till sist vill jag yrka bifall till reservation
            nr 3 under mom. 2 och till reservation nr 8
          </note>
          <note>
            under mom. 7.
          </note>
          <note type="speaker">
            Anf. 33 BO KÖNBERG (fp):
          </note>
          <note>
            Herr talman! Vi behandlar nu ett mycket angeläget men också mycket
            svårt och komplicerat område.
          </note>
          <note>
            Det är svårt och komplicerat att fastställa reglerna för hur
            de ekonomiska förhållandena i relation till barn skall utformas
            efter det att föräldrarna har bestämt sig för att gå skilda vägar.
            Att det är svårt beror bl.a. på att det finns många målkonflikter
            när man skall utforma sådana system, men inte minst förstås på
            att de enskildas förhållanden är så oerhört olika.
          </note>
          <note>
            Det nu gällande systemet tillkom i mitten på 90-
          </note>
          <note>
            talet efter det att flera andra förslag hade utretts, presenterats,
            remitterats och sedan lagts åt sidan. Det var nog t.o.m. så att
            det, medan det här förslaget lades fram, fanns ett utredningsförslag
            som var på väg ut på remiss, men av olika skäl ville den socialdemokratiska
            departementsledningen inte avvakta det.
          </note>
          <note>
            När systemet tillkom och frågan behandlades i socialförsäkringsutskottet
            var vi några som uttryckte tvivel om de utlovade besparingar för
            det allmänna som det nya systemet skulle innebära. Det var t.o.m.
          </note>
          <note>
            så att frågan togs upp vid ett slags hearing inom utskottet för
            att försöka reda ut de ekonomiska beräkningarna, men förslagsställarna
            vidhöll att de här stora besparingarna skulle kunna uppnås.
          </note>
          <note>
            Vi i Folkpartiet hade många kritiska synpunkter på själva principerna
            i systemet. Jag skall återkomma till det.
          </note>
          <note>
            Vad gäller ekonomin vet vi nu allihop resultatet.
          </note>
          <note>
            Det visade sig att de utlovade besparingarna långt ifrån har
            uppfyllts. Det har blivit ett helt annat, och för det allmänna
            sämre, utfall. Samtidigt har många underhållsskyldiga föräldrar
            svårt att klara av sitt ekonomiska ansvar.
          </note>
          <note>
            Ett av skälen till att många har drabbats av det senare har säkert
            varit att departementet den gången avvek från utredningen vad
            gällde det belopp som man skulle kunna ha innan man bedömdes som
            skyldig att betala. Departementet sänkte det beloppet från
          </note>
          <note>
            48 000 kr till 24 000 kr. Jag tror att Fanny Rizell omnämnde
            detta för en stund sedan. Det är klart att det inte har underlättat.
          </note>
          <note>
            Herr talman! Vi tycker att det konkreta förslag som regeringen
            har lagt på riksdagens bord går åt rätt håll. Man ser till att
            några av dem som har haft absolut svårast, för att inte säga omöjligt,
            att fullgöra sina ekonomiska skyldigheter får en annan situation
            på den punkten. För dem som har det lite bättre skärper man reglerna
            en aning. Vi är för vår del beredda att i sak bifalla de förändringar
            som nu föreslås. Det är ett steg åt rätt håll.
          </note>
          <note>
            Men vår grundläggande syn på hur ett system borde utformas redovisade
            vi redan när det nuvarande systemet tillkom. Det har vi upprepat
            i en motion till årets riksdag. Där slår vi fast att det ekonomiska
            ansvaret för barnen är föräldrarnas gemensamma, såväl under äktenskapet
            eller samboförhållandet som efter en eventuell skilsmässa. Det
            som inträder efter en eventuell separation är, enligt vår mening,
            inte att föräldrarna plötsligt får ett halvt ansvar var för barnen
            och att det allmänna skall fylla ut den del av en eventuell halva
            som inte räcker. Enligt vår mening har föräldrarna fortfarande
            fullt gemensamt ansvar för barnen.
          </note>
          <note>
            Vad gäller synen på vad som skall vara utfyllnad, vad som skall
            vara återbetalning och vem som skall stå för vad, faller det ut
            av vårt grundläggande resonemang att vi anser att det är föräldrarna
            som, i den mån de klarar av det, skall stå för det ekonomiska
            ansvaret. Först när det inte sker skall samhället vara berett
            att fylla ut. Med ett sådant synsätt blir det också naturligt
            att den förälder som inte bor ihop med barnet i görligaste mån
            betalar direkt till den förälder som har ansvaret för det gemensamma
            barnet.
          </note>
          <note>
            Det synsättet förenar vi med en övertygelse om att det behövs
            ett speciellt system för dessa förhållanden.
          </note>
          <note>
            Om man inte har det kommer man säkert att hamna i en situation
            där många föräldrar, framför allt boföräldern, kommer att behöva
            socialbidrag. Det är inte en utveckling som vi välkomnar. Vi slår
            fast att det behövs ett system för hur man skall hjälpa till i
            de fall föräldrarna inte klarar av det ekonomiska ansvaret efter
            en skilsmässa.
          </note>
          <note>
            I det betänkande som jag nämnde, som var på väg eller kanske
            t.o.m. under remiss när regeringen valde att ta fram det nuvarande
            systemet, ingick ett antal idéer som vi tyckte väl sammanföll
            med våra egna idéer. Vi har pekat på dem i vår motion. Där har
            metoderna konstiga och krångliga namn som t.ex. nettokvotdelningsmetod,
            men det är ett mer byråkratiskt sätt att uttrycka den tankegång
            jag nyss var inne på, nämligen att föräldrarna har ett gemensamt
            ansvar efter en eventuell skilsmässa.
          </note>
          <note>
            Herr talman! Vi tror att ett sådant system skulle tydliggöra
            ansvaret på ett bättre sätt och att det också skulle innebära
            minskade kostnader för det allmänna jämfört med det nu gällande
            systemet. Den uppfattningen har vi framfört i reservation nr 4,
            som jag yrkar bifall till.
          </note>
          <note>
            Anf. 34 MONA BERGLUND NILS-
          </note>
          <note>
            SON (s):
          </note>
          <note>
            Herr talman! En skilsmässa är smärtsam, i synnerhet för barn.
            Barnets tillvaro slås ofta i spillror och dess gränslösa kärlek
            och obrottsliga lojalitet till sina föräldrar sätts på hårda prov.
            Föräldrarna har ett oerhört ansvar för att deras skilsmässa sätter
            så få spår av smärta och sorg hos barnen som möjligt.
          </note>
          <note>
            Barnet har rätt att gå känslomässigt skadeslös ur sina föräldrars
            skilsmässa. Barnet har också rätt till goda och nära kontakter
            med båda föräldrarna efter en separation. Detta förutsätter att
            föräldrarna tillförsäkras ekonomiska möjligheter att bygga upp
            en ny och trygg tillvaro för barnet.
          </note>
          <note>
            Det är alltså med tanke på barnet som vi bör se regeringens förslag
            till ändringar i underhållsstödet som vi i dag skall ta ställning
            till här i kammaren.
          </note>
          <note>
            Den 1 februari 1997 förändrades reglerna för underhåll och det
            nuvarande stödet ersatte bidragsförskott, förlängt bidragsförskott
            för studerande och särskilt bidrag till vissa adoptivbarn.
          </note>
          <note>
            Den föreslagna reformeringen av underhållsstödet innebär dels
            att barns reella möjligheter till nära och goda kontakter med
            sina föräldrar förstärks, dels att systemets fördelningspolitiska
            profil avsevärt förbättras.
          </note>
          <note>
            Regeringen markerar mycket tydligt i propositionen att det i
            första hand är föräldrarna som har det ekonomiska ansvaret för
            sina barn. Det eftersträvansvärda är att föräldrarna löser försörjningen
            av sina barn på egen hand genom att den underhållsskyldige föräldern
            betalar direkt till barnet. Flertalet föräldrar gör detta, men
            alla kan inte av en rad olika skäl. För att minska risken för
            konflikter mellan föräldrarna om barnets försörjning finns underhållsstödet.
            Utan det skulle många barn i dag drabbas mycket hårt.
          </note>
          <note>
            För att förbättra underhållsstödets fördelningspolitiska profil
            föreslår regeringen att grundavdraget höjs från 24 000 kr till
            72 000 kr. Samtidigt höjs de procentsatser som avgör återbetalningsskyldighetens
            storlek. De hittillsvarande reglerna för underhållsstödet gynnar
            föräldrar med högre inkomster, vilket inte är acceptabelt.
          </note>
          <note>
            Dessa två föreslagna förändringar, höjt grundavdrag och höjda
            procentsatser tillsammans med de ändringar av indrivningsreglerna
            som trädde i kraft för drygt en månad sedan, som innebär att skulden
            får ligga i fem månader hos försäkringskassan i stället för två
            innan den skickas till kronofogden för indrivning, kommer enligt
            min mening att avsevärt förbättra för de föräldrar som har de
            lägsta inkomsterna. Det är framför allt bland dessa föräldrar
            som de flesta skuldärenden som har hamnat på kronofogdens bord
            återfinns, vilket är mycket olyckligt. Deras möjligheter att bygga
            goda och nära kontakter med sina barn har onekligen undergrävts
            på grund av dessa omständigheter.
          </note>
          <note>
            Herr talman! Ökad fördelningspolitisk träffsäkerhet i underhållsstödet
            kostar. Den konstruktion till finansiering som innebär att de
            med medelhöga och höga inkomster betalar en högre andel av sin
            inkomst i underhåll är högst rimlig. En förälder som tjänar
          </note>
          <note>
            6 250 kr i månaden betalar i dag 400 kr i månaden i underhåll
            för ett barn, medan en förälder med fem barn betalar fullt underhåll
            för sina barn först vid en månadsinkomst på 36 700 kr. Detta är
            inte rimligt!
          </note>
          <note>
            Det höjda grundavdraget och höjningen av procentsatserna innebär
            förvisso ökad risk för marginaleffekter, men detta är oundvikligt
            för ett stöd som är inkomstprövat. Jag tror emellertid att effekterna
            av denna marginaleffekt blir ganska blygsamma, med tanke på att
            det är förhållandevis få föräldrar som har inkomster på så pass
            lågt nivå.
          </note>
          <note>
            En särskild arbetsgrupp inom Regeringskansliet har, i enlighet
            med vad som angavs i 1998 års vårproposition, analyserat regler
            och ekonomiskt utfall av underhållsstödet. Arbetsgruppen har samtidigt
            analyserat de förslag som lämnats av Riksförsäkringsverket och
            de förslag som rör underhållsstöd som Utredningen för översyn
            av inkomstbegreppet inom bidrags- och socialförsäkringssystemen
            lämnat i betänkandet Förmån efter inkomst. En sammanställning
            av remissyttrandena över förslagen finns tillgänglig på Socialdepartementet.
            Arbetsgruppen har vidare haft i uppgift att pröva och analysera
            riksdagens uttalande i samband med behandlingen av budgetpropositionen
            för år 1998. Man gav regeringen till känna att regeringen i den
            kommande vårpropositionen borde återkomma till riksdagen med förslag
            till ändrade regler för inkomstprövning i systemet för underhållsstöd.
          </note>
          <note>
            Detta har nu skett. Det främsta syftet med regeringens förslag
            om att höja grundavdraget och justera procentsatserna är att det
            skall få en bättre fördelningspolitisk profil. De ändrade reglerna
            kommer också att leda till att försörjningsförmågan hos de som
            är betalningsskyldiga tas i anspråk i större omfattning. Reglerna
            blir även i fortsättningen enkla och tydliga så att föräldrarna
            själva i en given situation kan överblicka sina ekonomiska förpliktelser.
          </note>
          <note>
            Herr talman! När det gäller handläggningen av ansökan om underhållsstöd,
            beslut om återbetalningsskyldighet och ansökan om anstånd vet
            jag att inom
          </note>
          <note>
            Kristianstadskassan, dit lokalkontoret i Båstad hör, har man
            försökt att etablera ett nytt arbetssätt för att bättre och mer
            professionellt kunna arbeta med det nya underhållsstödet. Ett
            centralt inslag är att se till att få träffa föräldrarna, helst
            båda samtidigt men annars var och en för sig. Vid dessa personliga
            besök är det också lättare att motivera föräldrarna att så långt
            det är möjligt själva ta ekonomiskt ansvar för sina barn och även
            överblicka sin ekonomiska situation.
          </note>
          <note>
            Det vore önskvärt om detta kunde förekoma på fler lokalkontor.
            Med tanke på att underhållsstödet är ett komplicerat ärendeanslag
            avser regeringen i vårpropositionen att tillsätta en särskild
            utredare för att utreda utgiftsutvecklingen inom underhållsstödet
            och lämna förslag till utgiftsbegränsande åtgärder. Utredningen
            bör också se över detta utifrån ett samlat familjepolitiskt perspektiv.
          </note>
          <note>
            Herr talman! Jag yrkar bifall till utskottets hemställan och
            avslag på reservationerna.
          </note>
          <note type="speaker">
            Anf. 35 ULLA HOFFMANN (v):
          </note>
          <note>
            Herr talman! Ämnet för dagens debatt är det nya underhållsstödet.
            Det är en debatt som har pågått under ett par år, alltsedan bidragsförskottet
            reformerades och blev ett underhållsstöd. Det är bra att den här
            frågan har hålls levande. Samhällets stöd till barn till särlevande
            föräldrar, där den ena föräldern inte har förmåga eller vilja
            att bidra till sitt barns försörjning eller där den andra föräldern
            inte klarar sig utan samhällets stöd, är en viktig ideologisk
            fråga.
          </note>
          <note>
            Inledningsvis anser jag att det är viktigt att poängtera att
            underhållsstödet - det som vi diskuterar i dag - endast handlar
            om de föräldrar som av en eller annan anledning behöver samhällets
            stöd. I de allra flesta fall sköter föräldrarna vid skilsmässa
            barnens försörjning utan samhällets inblandning.
          </note>
          <note>
            Jag tillhör dem som anser att om man kräver samhällets stöd har
            också samhället rätt att ställa upp regler för hur detta stöd
            skall se ut. Samhällets stöd skall främja de mål som samhället
            vill uppnå. Ett av dessa mål är att kvinnor skall ha möjlighet
            att försörja sig själva och sina barn, dvs. inte vara beroende
            av en enskild man för sin försörjning. Ett annat mål är att båda
            föräldrarna skall försörja eller bidra till sina barns försörjning.
            Ett tredje mål är att alla barn skall ha en möjlighet till rimlig
            försörjning. Det faktum att underhållsstödet är satt lika för
            alla barn, 1 173 kr, visar också samhällets intention, nämligen
            att alla barn är lika mycket värda.
          </note>
          <note>
            Både i det gamla bidragsförskottssystemet och i nuvarande underhållsstöd
            förskotterar samhället det fastställda stödet till vårdnadshavaren,
            som i de flesta fall är mamman. Den underhållsskyldige, i de flesta
            fall pappan, betalar underhållsstöd till sitt eller sina barn
            efter ekonomisk bärkraft. Det har framförts kritik mot att pappan
            betalar till försäkringskassan i stället för direkt till vårdnadshavaren.
            För den ensamstående mamma som varje månad tvingas vänta en vecka,
            ibland två, på att pappan skall betala sitt underhållsbidrag därför
            att han gör en annan prioritering är systemet med att samhället
            förskotterar stödet en förutsättning för att hon skall kunna planera
            sin ekonomi. De flesta ensamstående mammor lever under mycket
            knappa förhållanden, vilket också statistiken över socialbidragen
            visar. För dem är det nödvändigt att underhållsstödet kommer på
            ett givet datum. Det har visat sig att försäkringskassan i detta
            fall är mer pålitlig än många fäder.
          </note>
          <note>
            Från de underhållsskyldiga papporna har det kommit in protester:
            "Varför skall jag behöva betala när hon tjänar så mycket?" För
            det första är återbetalningsskyldigheten bestämd i relation till
            den underhållsskyldiges inkomst och antalet barn, vilket för mig
            är logiskt. För det andra visar det enhetliga beloppet, 1 173
            kr, precis som med barnbidraget, att alla barn är lika mycket
            värda.
          </note>
          <note>
            En annan vanlig protest är: "Om jag skall betala
          </note>
          <note>
            1 173 kr så skall hon bidra med lika mycket!" Låt oss då titta
            på vad det handlar om för ekonomi. Jag utgår från en undersköterska
            med ett barn på fyra år. Det barnet kostar enligt Konsumentverket
            ca 1 350 kr.
          </note>
          <note>
            Till detta skall läggas hyra, försäkringar, läkarbesök, medicin,
            veckopeng och inte minst kostnader för barnomsorg. Om vi antar
            att fyraåringens del i hyran är ca 1 000 kr och att mamman betalar
            ungefär 1 000
          </note>
          <note>
            kr i dagisavgift är vi uppe i 3 350 kr. Och då är inte medicin,
            läkarbesök, lördagsgodis och sådant medräknat. Från detta skall
            1 173 kr och barnbidraget dras. Summan visar att vårdnadshavaren
            bidrar mer till sitt barns uppehälle och försörjning än vad den
            underhållsskyldige gör.
          </note>
          <note>
            När det nya systemet med underhållsstöd infördes i februari 1997
            var det behäftat med brister. Principerna bakom systemet, att
            varje underhållsskyldig skall bidra till sina barns försörjning
            efter ekonomisk bärkraft, är bra, och det finns ingen anledning
            att ändra på dem. Däremot visade det sig efter det att systemet
            varit i gång en tid att de med sämst inkomst inte kunde betala,
            och många ärenden gick till kronofogden. Anledningen till det
            var att grundavdraget var mycket lågt satt, 24 000 kr. I den nu
            diskuterade propositionen föreslås att grundavdraget skall höjas
            till
          </note>
          <note>
            72 000 kr, något som också majoriteten i utskottet tillstyrker.
            Meningen med höjningen av grundavdraget är dels att man skall
            få en fördelningspolitiskt mer riktig profil, dels att så få föräldrar
            som möjligt skall hamna under riksnormen för ekonomiskt bistånd.
          </note>
          <note>
            Vänsterpartiet anser att regeringens förslag är bra, och vi står
            därför bakom förslaget. Det är också bra att det kommer att omfatta
            alla återbetalningsskyldiga. Men förslaget är endast en inledning
            till ett omfattande arbete med att rätta till de brister som fortfarande
            finns kvar. En av dem är beräkningen av återbetalningsbeloppet.
            Eftersom återbetalningsskyldigheten baseras på senast taxerad
            inkomst, som ligger ett par år tillbaka i tiden, får de underhållsskyldiga
            som t.ex. blivit arbetslösa eller förtidspensionärer sin underhållsskyldighet
            fastställd på en inkomst som är alldeles för hög. Visserligen
            släpar detta efter, och de får tillbaka det som de har betalat
            för mycket efter ett par år då återbetalningsbeloppet kommer att
            baseras på en lägre inkomst. Men likafullt kan detta beräkningssätt
            innebära att man inte kan betala och hamnar hos kronofogden. Ett
            annat beräkningssätt för den som fått kraftigt förändrad inkomst
            föreslogs också av riksdagen. Återbetalningsbeloppet skulle då
            beräknas på aktuell inkomst. I årets vårproposition föreslår nu
            regeringen att denna fråga skall tas upp till förnyad prövning
            av den särskilda utredare som skall tillsättas. Även utfyllnadsbidraget
            vid växelvis boende kommer att omprövas.
          </note>
          <note>
            En annan olöst fråga gäller umgängesavdragen och umgängesresorna.
            I dag speglar inte umgängesavdragen det normala umgänget som föräldrar
            och barn utövar. Umgängesresorna är ett annat sorgligt kapitel.
            I dag finns det faktiskt klara klasskillnader när det gäller hur
            umgänget kan utövas beroende just på hur umgängesresorna är utformade.
            Det går t.ex. i dag inte att överklaga och få rätt till ersättning
            hos socialnämnden. Nu har frågan hänskjutits till en utredning,
            och vi hoppas att utredningen, när den kommer att presentera sitt
            förslag, har hittat en lösning på just detta problem.
          </note>
          <note>
            Regeringen kommer, som jag sade tidigare, att tillsätta en särskild
            utredare som skall fortsätta att se över de olika reglerna när
            det gäller underhållsstödet.
          </note>
          <note>
            Även Riksförsäkringsverket fortsätter att utvärdera reformen.
            Jag menar att det är viktigt att skynda långsamt i denna fråga.
            Alla beslut måste föregås av noggranna fördelningspolitiska konsekvensanalyser.
            Det är också bra att regeringen i vårbudgeten så klart markerar
            att frågan om inkomstunderlaget skall prövas i utredningen, eftersom
            denna fråga är en av de stora frågorna för de återbetalningsskyldiga.
          </note>
          <note>
            Herr talman! Vänsterpartiet yrkar bifall till hemställan i betänkandet
            SfU9.
          </note>
          <note type="speaker">
            Anf. 36 BO KÖNBERG (fp) replik:
          </note>
          <note>
            Herr talman! Ulla Hoffmann berörde i sitt inlägg några väsentliga
            principiella frågor som rör underhållsskyldigheten. Bl.a. tog
            hon upp frågan om det skall vara huvudregel att pappan, eller
            den förälder som inte bor med barnet, betalar sitt barn direkt
            eller om det är bättre att det går via försäkringskassan.
          </note>
          <note>
            Det är klart att det finns ett argument för att det är bra att
            det går via försäkringskassan. Det argumentet nämnde Ulla Hoffmann
            själv: det innebär en ökad säkerhet och trygghet i fråga om att
            pengarna kommer. Men tycker inte Ulla Hoffmann att det är trevligare
            och naturligare att frånvarande föräldrar efter en separation
            betalar direkt till sitt barn i stället för via en myndighet?
          </note>
          <note>
            Jag passar på att ställa en annan principiell fråga.
          </note>
          <note>
            Hur ser Ulla Hoffmann på ansvaret efter skilsmässan eller separationen?
            Har föräldrarna fortfarande ett gemensamt ekonomiskt ansvar, eller
            har de fått ett halvt ansvar var efter skilsmässan?
          </note>
          <note type="speaker">
            Anf. 37 ULLA HOFFMANN (v) replik:
          </note>
          <note>
            Herr talman! Låt mig ta upp det sista först och svara på frågan
            om jag anser att föräldrarna har halva ansvaret var efter en skilsmässa.
            Mitt svar är: Nej, jag anser definitivt att föräldrarna har hela
            ansvaret kvar vid en skilsmässa. Det spelar ingen roll om man
            bor tillsammans eller ett par hus ifrån varandra. Man har samma
            ansvar för sina barn. Man kan aldrig avsvära sig ansvaret för
            barnen vare sig när det gäller det ekonomiska eller något annat.
          </note>
          <note>
            I vissa situationer måste man ha samhällets stöd.
          </note>
          <note>
            Föräldrarna har kanske haft gemensamma inkomster och kunnat få
            vissa vinster av det. När de särar på sig måste det finnas ett
            ekonomiskt stöd.
          </note>
          <note>
            Jag hade självfallet önskat att föräldrar vid en skilsmässa för
            barnens skull skulle kunna fortsätta att umgås på ett sådant sätt
            att pengarna skulle kunna ges direkt. Men vi kommer nog aldrig
            att komma dit. Jag har egen erfarenhet av tre brutna förhållanden
            där det inte har fungerat på det här sättet. Försäkringskassan
            har varit den som har sett till att vi har kunnat betala hyran
            och de andra utgifterna en gång i månaden. Jag anser därför att
            den här möjligheten måste finnas.
          </note>
          <note type="speaker">
            Anf. 38 BO KÖNBERG (fp) replik:
          </note>
          <note>
            Herr talman! När det gäller den sista punkten tror jag att vi
            är överens. Möjligheten måste finnas. Tyvärr får man säkert hjälpa
            till i alltför många fall. Jag försökte bara i denna korta replikväxling
            reda ut vad som borde vara det normala och naturliga, dvs. att
            den förälder som inte bor i hop med barnet betalar direkt till
            sitt barn och inte via en offentlig myndighet.
          </note>
          <note>
            Jag tänkte bara be om en precisering när det gäller den andra
            frågan, om det gemensamma ansvaret. Jag försökte väcka en frågeställning.
            Skall föräldrarna efter skilsmässan ha exakt halva det ekonomiska
            ansvaret var, enligt Vänsterpartiets uppfattning, eller skall
            de fortfarande ha ett gemensamt ekonomiskt ansvar? Det senare
            kan förstås innebära att den ene föräldern tar en mycket större
            andel än den andre beroende på de ekonomiska villkoren.
          </note>
          <note type="speaker">
            Anf. 39 ULLA HOFFMANN (v) replik:
          </note>
          <note>
            Herr talman! Det är självklart att man har samma gemensamma ekonomiska
            ansvar för barnen efter en skilsmässa som man har haft tidigare.
            Men som jag sade i min förra replik kan man, om man är gift eller
            sambo och lever i ett förhållande, utjämna kostnaderna i förhållandet.
            Vid en skilsmässa delas föräldrarna plötsligt upp. Då behöver
            man i vissa fall samhällets stöd. I andra fall behöver man inte
            det, och då fastställer man underhållsbidraget precis som man
            skall göra. Men när samhället går in är en av principerna att
            underhållsstödet är lika för alla barn, 1 173 kr, oavsett om föräldrarna
            är rika eller fattiga. Det är precis som med barnbidraget. Sedan
            finns det fäder som hävdar att om underhållsstödet är på 1 173
            kr skall mamman bidra med precis lika mycket. Med min lilla uträkning
            försökte jag visa att hur vi än beter oss kommer den som barnet
            bor hos att betala mer för barnet än den som är underhållsskyldig.
          </note>
          <note type="speaker">
            Anf. 40 KERSTIN-MARIA STALIN (mp):
          </note>
          <note>
            Herr talman! Naturligtvis vore det allra bäst om föräldrarna
            tillsammans skötte betalningen för barnet.
          </note>
          <note>
            Som nämnts är det också många som gör det - dock inte flertalet,
            tror jag. Men nu är det ju så att föräldrar ofta skiljs åt därför
            att man inte kommer överens.
          </note>
          <note>
            Därför är det viktigt att det finns något system som försäkrar
            att barnet får underhåll.
          </note>
          <note>
            Det gamla systemet har kritiserats mycket, såsom har sagts här,
            och det med all rätt. Det förslag som nu föreligger gynnar främst
            låginkomsttagarna. Man har kommit en bra bit på väg mot ett bättre
            system. Allra mest gynnar det barnen, precis som Ulla sade. Alla
            barn är lika värda, och alla får 1 173 kr. Det tål att upprepas.
          </note>
          <note>
            Men det finns mycket att arbeta vidare med. Vi hälsar med stor
            tillfredsställelse att en särskild utredare skall tillsättas.
            Kvar att arbeta med finns utredning av hur det växelvisa boendet
            ser ut. Det har nämligen upptäckts att många fler barn bor växelvis
            än vad man hade trott. Man behöver påpeka för kommunerna att barnen
            skall ha skolskjuts var de än bor, hos den ena eller den andre.
            De kanske behöver skolskjuts på båda ställena. Det behöver arbetas
            med resor för umgängesföräldrar. Och om det nu är inkomst man
            skall räkna på behöver det utarbetas säkert vilken inkomst det
            är man skall rätta sig efter. Är det den taxerade inkomsten, är
            det vad man har nu eller vad man kommer att få? Det finns många
            frågor kring detta. Kanske finns det också anledning att titta
            även på vårdnadshavarens ekonomi.
          </note>
          <note>
            Precis som många före mig har sagt är detta en bra bit på vägen,
            men det finns mycket kvar att arbeta med.
          </note>
          <note>
            Miljöpartiet vill arbeta så mycket som möjligt för att få resurser
            till försäkringskassorna så att man där kan arbeta förebyggande
            och tillsammans med föräldrar samtala om hur man bäst löser det
            för barnet. Jag vet att man ute på de lokala försäkringskassorna
            tycker om det här sättet att arbeta - om man bara har tid.
          </note>
          <note>
            Underhållsstödet är bara ett av ett femtiotal olika områden som
            försäkringskassorna har att administrera. Det tog vi upp förra
            veckan då vi pratade om socialförsäkringens administration. Ideligen
            måste man göra justeringar för att ändra för någon grupp som kanske
            hamnat mellan stolarna.
          </note>
          <note>
            Jag skall göra en liten liknelse. Min mormor stickade och virkade
            mycket, och jag fick ofta hjälpa till att nysta garnet. Ibland
            trasslade det till sig. Jag rusade fram till härvan som mormor
            höll i för att trä nystanet genom en tråd i härvan, och då sade
            alltid mormor: Trä inte, utan försök att skaka loss härvan!
          </note>
          <note>
            Den var nämligen alldeles otrasslig från början.
          </note>
          <note>
            Socialförsäkringssystemet är lite grann så. Det är en mycket
            trasslig härva. Det har visat sig att vi trär och trär och trär,
            men det vete sjutton om det inte blir trassligare för varje gång.
          </note>
          <note>
            Jag vill föreslå Miljöpartiets grundtrygghetssystem som något
            att tänka på.
          </note>
          <note type="speaker">
            Anf. 41 CECILIA MAGNUSSON (m):
          </note>
          <note>
            Herr talman! Ja, Kerstin-Maria, det är dags att trassla ut den
            här härvan. Det tycker jag också.
          </note>
          <note>
            Det här är egentligen inte en proposition om vårdnad och umgänge,
            utan det handlar om att göra en besparing på samhällets kostnad
            för underhållsstöd.
          </note>
          <note>
            Så sade Börje Nilsson vid en offentlig utfrågning i samband med
            att vi skulle fatta beslut här i kammaren om underhållsstödsreformen.
            Det är viktigt att komma ihåg detta: Det är besparingar vi eftersträvar
            här.
          </note>
          <note>
            Hur har det gått? Jo, det har blivit besparingar, men inte alls
            i den omfattning som man sade att det skulle bli. Och de förslag
            till besparingar som nu läggs på vårt bord uppgår inte ens till
            de gamla besparingsmålen. Det gäller alltså att vi nu hittar andra
            lösningar, lösningar som bygger på andra principer.
          </note>
          <note>
            I propositionen redovisar man en analys av reformen. Denna analys
            visar klart att reformen var dåligt underbyggd. Tyvärr finns det
            inga som helst spår av denna analys i regeringens förslag. Jag
            tror dock att regeringen har tagit intryck av analysen, insett
            att vi har valt fel väg och vill komma ur reformen. Regeringen
            har, såsom många har påtalat, i vårpropositionen sagt att man
            skall utreda utgiftsutvecklingen och lämna förslag till utgiftsbegränsande
            åtgärder - bra!
          </note>
          <note>
            Utredningen bör också ske i ett samlat familjepolitiskt perspektiv
            - jättebra! Det är ju det vi vill!
          </note>
          <note>
            Bästa kolleger i riksdagen! Här har vi chansen att ge regeringen
            hjälp i dess arbete med att ta fram nya principer för underhållsstödet
            och snabba upp processen, alltså avslå propositionen och begära
            en helt annan inriktning på statens stöd till barn till särlevande
            föräldrar.
          </note>
          <note>
            Herr talman! Jag vill i detta sammanhang passa på att yrka bifall
            till vår reservation nr 1 vad avser avslag på propositionen.
          </note>
          <note>
            Vilka principer är det då som är fel, och vilka principer skall
            vi ha i stället? För det första skall inte staten ta över föräldraansvaret.
            Föräldrarna skall alltid vara ansvariga för sina barns försörjning,
            vare sig man lever tillsammans eller inte. Så är inte fallet i
            dag, trots vackra ord från de föregående talarna Mona
          </note>
          <note>
            Berglund Nilsson och Ulla Hoffmann. Det är en missriktad välmening
            att tro att man underlättar separationer genom att ta ifrån människor
            ansvar. Statens uppgift skall vara att bevaka att föräldrar lever
            upp till sitt ansvar gentemot barnen. Självklart skall man också
            underlätta de ekonomiska påfrestningarna på föräldraskapet, men
            de frågorna diskuteras med fördel i andra sammanhang.
          </note>
          <note>
            En viktig princip i detta sammanhang är att man skall betala
            underhållet till sina barn. Man skall inte betala till försäkringskassan.
            Blod är faktiskt tjockare än vatten, och vi vet att inte ens tre
            fjärdedelar av de återbetalningsskyldiga fullgör sina förpliktelser
            till pappa staten.
          </note>
          <note>
            För det andra skall staten behandla alla föräldrar på samma sätt.
            Det gör man inte i dag. Vi som kämpar i våra äktenskap och förhållanden
            för att hålla ihop familjen får inget stöd ekonomiskt. Det skall
            inte de särlevande med automatik få heller. Man skall behandlas
            på samma sätt oavsett om man lever tillsammans eller inte.
          </note>
          <note>
            För det tredje måste man se till försörjningsförmågan hos båda
            föräldrarna. Vi tycker att det är självklart att båda föräldrarnas
            försörjningsförmåga skall bedömas när man utreder om det finns
            behov av underhållsstöd.
          </note>
          <note>
            Dessa tre utgångspunkter tycker vi moderater skall gälla i den
            nya reform som så väl behövs. Det är viktigt att arbetet med denna
            reform kommer i gång så snart som möjligt.
          </note>
          <note type="speaker">
            Anf. 42 ULLA HOFFMANN (v):
          </note>
          <note>
            Herr talman! Om Cecilia hade gått lite längre tillbaka i historien
            hade hon vetat att det är självklart att vi måste göra en besparing.
            Tidigare var det så att bidragsförskottet kostade 4 miljarder,
            och staten fick tillbaka 1 miljard. Det var alltså en ganska dålig
            återbetalning av föräldrarna. Nu delar jag inte Cecilias uppfattning
            att det skulle vara så enkelt att om vi bara lät föräldrarna betala
            själva skulle minsann alla betala till sina barn. Så tror jag
            inte att det är.
          </note>
          <note>
            Jag skulle vilja ställa en fråga utifrån den moderata reservation
            och motion där ni säger att statens ansvar skall begränsas till
            att gälla barn vars föräldrar saknar egna medel eller fall där
            fadern är okänd. Jag skulle kunna tänka mig att det kommer att
            bli en väldig massa okända fäder i Sverige efter en sådan reform.
            Det är det ena.
          </note>
          <note>
            Det andra jag skulle vilja veta är varför staten i vissa fall
            skall gå in och låna ut pengar. Kan Cecilia
          </note>
          <note>
            Magnusson reda ut på vilket sätt staten skall låna ut pengar
            för att föräldrar skall kunna försörja sina barn?
          </note>
          <note>
            Hur har ni tänkt att de skall betala tillbaka? Skall det finnas
            vissa kriterier, vissa löner? Vilka räntesatser skall staten ta
            ut på de här lånen?
          </note>
          <note type="speaker">
            Anf. 43 CECILIA MAGNUSSON (m):
          </note>
          <note>
            Herr talman! Statens uppgift som vi ser det, Ulla
          </note>
          <note>
            Hoffmann, är att hjälpa dem att fullgöra sitt ansvar som föräldrar.
            Staten kan gå in, när man själv av en eller annan anledning inte
            har förmågan, och stötta under en kortare tid.
          </note>
          <note>
            Självklart behöver man andra åtgärder än bara lån.
          </note>
          <note>
            Man behöver se över hela ekonomin för att långsiktigt kunna klara
            sitt föräldraskap. Det är liksom grundtanken i detta. Staten skall
            gå in och stötta, men staten skall inte ta över ansvaret, som
            vi gör i dag.
          </note>
          <note>
            De allra flesta föräldrar tror jag har en mycket stark ansvarskänsla
            för sina barn. Då kan de fullgöra sina förpliktelser. Men samhället
            måste självklart gå in och stötta de föräldrar som inte kan ta
            sitt föräldraskap.
          </note>
          <note type="speaker">
            Anf. 44 ULLA HOFFMANN (v):
          </note>
          <note>
            Herr talman! Det var inte riktigt det som var min fråga. Där
            har vi samma uppfattning. Vi tycker också att det är viktigt att
            staten går in och tar ansvaret vad gäller just underhållsstödet
            och underhållsbidraget.
          </note>
          <note>
            Jag ställde en specifik fråga, eftersom moderaterna har yrkat
            avslag på propositionen och i stället vill ha ett reformerat underhållsstöd.
            Då ställde jag en sådan enkel fråga: Hur har ni tänkt er att lånen
            skall se ut till de föräldrar som inte kan sköta sin skyldighet
            vad gäller försörjningen av sina barn?
          </note>
          <note type="speaker">
            Anf. 45 CECILIA MAGNUSSON (m):
          </note>
          <note>
            Herr talman! Precis där ligger skillnaden, Ulla. Du sade att
            staten skall ta ansvar. Men det är inte staten som skall ta ansvar
            som förälder. Det är föräldrarna som skall ta ansvar som föräldrar.
            Statens uppgift är att gå in och stödja föräldrarna i det ansvar
            som de har. Det är den stora skillnaden, som jag ser det.
          </note>
          <note>
            Anf. 46 MONA BERGLUND NILS-
          </note>
          <note>
            SON (s):
          </note>
          <note>
            Herr talman! Låt mig börja med en liten fundering, Cecilia Magnusson,
            som jag egentligen tycker att alltihop handlar om. Vem är det
            som har ansvaret?
          </note>
          <note>
            Vem skall försörja barnen? Vilket ansvar har man egentligen som
            förälder? Vilket ansvar har samhället?
          </note>
          <note>
            Det tycker jag är de grundläggande frågorna.
          </note>
          <note>
            Du säger att man gjorde ändringarna enbart på grund av besparing.
            Det är självklart att man var tvungen att göra en besparing, men
            det nya systemet har ändock blivit ett rättvist system.
          </note>
          <note>
            Cecilia Magnusson, problemet med Moderata samlingspartiet är
            ju er inställning att ni helt och hållet vill avskaffa stödet
            från samhället till barn som bor med en förälder. Såvitt jag förstår
            av motionen är det socialtjänsten som i stället skall pröva det
            ärende där en underhållsskyldig inte kan betala.
          </note>
          <note>
            En annan sak, Cecilia Magnusson. Kan du förklara för mig vem
            som skall sköta utbetalningar av underhållsstödet om inte försäkringskassan
            skall göra det?
          </note>
          <note type="speaker">
            Anf. 47 CECILIA MAGNUSSON (m):
          </note>
          <note>
            Herr talman! Underhållsstödet skall bygga på helt andra principer
            än besparingar. Själva infallsvinkeln är fel. Underhållsstödet
            skall vara utifrån barnets bästa. Denna inställning har vi faktiskt
            stöd för i barnkonventionen. I artikel 18 står det att staterna
            skall göra sitt bästa för att säkerställa erkännandet av principen
            att båda föräldrarna har ett gemensamt ansvar för barnens uppfostran
            och utveckling.
          </note>
          <note>
            Vi lever inte upp till det i dag. Vi går emellan föräldrarna
            i deras ansvar att se till sina barn på bästa möjliga sätt. Vi
            måste återkoppla detta. Vi får inte gå emellan barnen och föräldrarna
            och ta över det ansvaret. Det är det som är den stora skillnaden.
          </note>
          <note>
            Det är mycket möjligt att socialtjänsten får ta hand om den här
            frågan. Vi har inte gett några anvisningar kring detta i vår motion.
            Vi har sagt att staten exempelvis kan ställa upp med ett lån för
            att övergångsvis klara ut detta. Men för dem som inte kan fullgöra
            detta eller när föräldrarna inte finns skall staten självklart
            fullgöra sitt ansvar att ta hand om barnen.
          </note>
          <note>
            Anf. 48 MONA BERGLUND NILS-
          </note>
          <note>
            SON (s):
          </note>
          <note>
            Herr talman! Cecilia Magnusson säger att de föräldrar som är
            gifta och gnetar på där hemma över huvud taget inte får någon
            hjälp. Då vill jag fråga
          </note>
          <note>
            Cecilia: Har du aldrig haft föräldrapenning?
          </note>
          <note type="speaker">
            Anf. 49 CECILIA MAGNUSSON (m):
          </note>
          <note>
            Herr talman! Jo, Mona, det har jag. I det här sammanhanget gäller
            det inte de generella delarna utan just att stötta försörjningsförmågan.
            När man lever i ett samboförhållande eller i ett äktenskap har
            man inte något speciellt ekonomiskt stöd för försörjning av barnen.
            Det är först när du skiljer dig och lever isär som staten går
            in med automatiskt stöd. Det är det som är fel. Jag tycker inte
            att man med automatik skall få underhållsstöd. Det skall prövas
            mycket noggrant och efter helt andra principer än vad som gäller
            i dag.
          </note>
          <note>
            Det jag undrar, för att vända mig till Mona, är hur ni i majoriteten
            kan ställa upp på en proposition som inte ens uppfyller de kriterier
            som man hade när reformen infördes.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            7 § Statens invandrarverk och gränskontroll
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1998/99:SfU11
          </note>
          <note>
            Statens invandrarverk och gränskontroll
          </note>
          <note>
            (prop.1998/99:81)
          </note>
          <note type="speaker">
            Anf. 50 KERSTIN-MARIA STALIN (mp):
          </note>
          <note>
            Herr talman! I propositionen föreslås att Invandrarverket ges
            befogenhet att efter överenskommelse med polismyndigheten bistå
            polisen vid personkontroll i samband med inresa och utresa. För
            att befästa det föreslås förändringar i utlänningslagen.
          </note>
          <note>
            Miljöpartiet har tidigare välkomnat förändringen att huvudansvaret
            för verkställighet av beslut om avvisning och utvisning förts
            över från polismyndigheten till Statens invandrarverk. Vi tycker
            också att propositionen och betänkandet är bra just i det avseendet
            att de samarbetar. Det finns mycket gott att hämta från en kompetensförstärkning
            vid gränskontrollerna.
          </note>
          <note>
            Men precis som vi gjorde när propositionen och betänkandet om
            verkställighet och återvändande behandlades känner vi oss nu oroade
            och vill dela ut några varningens ord.
          </note>
          <note>
            Syftet med denna samverkan är att gränskontrollen skall vara
            snabb och effektiv. Det kan vara bra för asylsökande som tillhör
            de solklara fall som inte kan komma i fråga för asyl. Då undviker
            man förgäves väntan, oro och ovisshet.
          </note>
          <note>
            Men det finns som sagt anledning att varna för risken att Invandrarverkets
            roll kommer att förändras i ett alltför effektiviserat tänkande
            endast kring avvisningsfrågan. I sin nit att höja effektiviteten
            riskerar man att sätta humaniteten på undantag. Detta vore en
            alldeles för negativ utveckling i vårt flyktingmottagande. Risken
            kan då bli att Invandrarverkets personal kommer att associeras
            med den polisiära verksamhet som finns och förlora i förtroende
            gentemot de asylsökande. Effektivitet får inte endast innebära
            att fler blir avvisade. Effektivitet måste även finnas i den handläggning
            som gäller att agera i positiv riktning för den asylsökande, dvs.
            att det går snabbare att få sitt ärende handlagt och att få vetskap
            om man får stanna i Sverige.
          </note>
          <note>
            Lite rädd blir jag också när jag i betänkandet läser att kostnaderna
            för asylmottagandet kan komma att minska till följd av en effektivare
            handläggning. Jag frågar då mig om det hela rör sig om humanitet
            eller om kostnad. Direktavvisningar är riskabla och bör endast
            ske i mycket solklara fall.
          </note>
          <note>
            Det är bra att regeringen lyssnar på remissinstansernas avrådande
            från att låta Invandrarverket utrustas med egna polisiära befogenheter.
            Detta innebär att verket inte heller skall ha befogenhet att använda
            tvångsmedel i gränskontroll. Trots det kände sig
          </note>
          <note>
            Miljöpartiet manat att understryka denna avrådan ännu en gång.
            I propositionen görs bedömningen att
          </note>
          <note>
            Invandrarverket inte bör ges befogenhet att använda tvångsmedel
            för att genomföra gränskontrollen. Det står alltså inte skall.
            Verket saknar enligt regeringen i princip helt befogenhet att
            använda tvång utanför försvarslokalerna och deras närmaste omgivningar.
          </note>
          <note>
            Det är bör och i princip som vi känner oss oroliga för.
          </note>
          <note>
            Sedan finns frågan om Dublinkonventionen. Vi tycker att Sverige
            bör använda sig av den möjlighet som konventionen anvisar, nämligen
            att med den sökandes samtycke pröva en asylansökan som har framställts
            även om prövningen inte åligger staten enligt konventionen.
          </note>
          <note>
            Motiveringen till avstyrkandet av detta yrkande är mycket otillfredsställande,
            nämligen att det enligt utskottets meningen inte är påkallat med
            något uttalande från riksdagens sida. Det är egentligen inte någon
            motivering alls.
          </note>
          <note>
            Familjesplittring förekommer tyvärr alltför ofta.
          </note>
          <note>
            Ibland har det varit tack vare en intensiv massmediekampanj som
            en familj har räddats. Så får det inte gå till. Det har inte med
            humanitär flyktingpolitik att göra. Motiveringen till avstyrkandet
            av mitt yrkande om att familjesplittring inte skall få ske är
            att förbud rimligen inte kan föreskrivas eller att samma yrkande
            har blivit avslaget en gång tidigare. Det är väldigt konstiga
            motiveringar.
          </note>
          <note>
            Samma dag som betänkandet skulle justeras fick vi glädjebesked
            från Utrikesdepartementet. Det var ett förslag från Artikel 18-kommittén
            om Dublinkonventionen. Förslaget innehåller riktlinjer för hur
            medlemsstater skall förena familjemedlemmar i en medlemsstat så
            att de kan vara tillsammans medan en asylansökan prövas, i stället
            för att de skall behöva vistas i två olika medlemsstater. Men
            deras ansökningar prövas i två olika medlemsstater på grund av
            att två stater enligt de vanliga kriterierna i Dublinkonventionen
            skall vara ansvariga för de sökande.
          </note>
          <note>
            Det står också i förslaget att hänsyn skall tas på olika sätt
            till familjemedlemmarna, t.ex. sådana faktorer som sjukdom, graviditet,
            handikapp och ålder. Det var glädjande att få höra detta förslag.
          </note>
          <note>
            Miljöpartiet har också ett yrkande om en utvärdering av hur portalparagrafen
            om barnets bästa har slagit igenom i flyktingpolitiken. Ett sådant
            arbete är tydligen på gång, och jag har fått höra att det skall
            vara klart i juni. Jag hoppas det.
          </note>
          <note>
            Till sist några ord om språkbruket i samband med avvisningar.
            Svenska myndigheter har använt begreppet återvandring när personer
            som har uppehållstillstånd väljer att resa tillbaka till sitt
            hemland. Sedan har begreppet återvändande införts. När Invandrarverket
            har motiverat en utlänning att lämna Sverige, har det kallats
            för frivilligt återvändande.
          </note>
          <note>
            Eftersom jag är ensam motionär och mina sex yrkanden har slagits
            samman till två moment, tänker jag förbehålla mig rätten att yrka
            bifall till båda mina reservationer - även nr 2. Detta gör jag
            trots glädjebeskedet från UD och trots den aviserade utvärderingen
            av tillämpningen av portalparagrafen i barnkonventionen.
          </note>
          <note>
            Jag yrkar bifall till reservation 1 och reservation 2.
          </note>
          <note type="speaker">
            Anf. 51 MAUD BJÖRNEMALM (s):
          </note>
          <note>
            Herr talman! Med all respekt för Kerstin-Maria
          </note>
          <note>
            Stalins reservationer vill jag peka på att vi alldeles nyss hade
            en allmänpolitisk debatt om flyktingar i kammaren. Därför tänker
            jag inskränka mig till att tala om det betänkandet gäller, nämligen
            Statens invandrarverk och gränskontroll.
          </note>
          <note>
            Den proposition som ligger till grund för betänkandet handlar
            om att Statens invandrarverk efter överenskommelser med polismyndigheten
            får befogenhet att bistå polisen vid gränskontroll. Det innebär
            att det är polisen som har huvudansvaret, och Invandrarverkets
            personal kompletterar polisen. Arbetet sker med andra ord under
            polisens ledning. Men både
          </note>
          <note>
            Invandrarverket och polisen skall kunna ta initiativ till en
            överenskommelse.
          </note>
          <note>
            Samverkan vid gränsen mellan polismyndigheter och Invandrarverket
            har under senare år bedrivits som projekt på flera orter, framför
            allt i Skåne. Erfarenheterna har varit goda, och det står också
            klart att samarbetet har förbättrat inresekontrollen.
          </note>
          <note>
            När så Invandrarverket den 1 januari 1997 fick hela utredningsansvaret
            för asylansökningarna omorganiserades verket för att kunna möta
            de krav på närvaro och tillgänglighet som fanns vid de stora inreseorterna.
            Socialförsäkringsutskottet har i ett tidigare betänkande i mars
            1998 begärt att Invandrarverket skall få möjligheter att delta
            i gränskontroller.
          </note>
          <note>
            Riksdagen instämde i det förslaget. Det poängteras också att
            det är viktigt att Invandrarverket kan öka sin närvaro vid gränsen.
            Från den 1 januari har verket huvudansvaret för verkställighet
            av avvisnings- och utvisningsbeslut.
          </note>
          <note>
            Inresekontrollen har stor betydelse för asylprövningen. Det kan
            gälla uppgifter om resvägar och tillgång till giltiga handlingar.
            För den asylsökande är det en fördel att snabbt komma i kontakt
            med verkets personal och att en utredning kan påbörjas i stort
            sett omedelbart. En effektivare handläggning gör också att de
            avtal Sverige har träffat med Danmark och
          </note>
          <note>
            Tyskland om en snabbprocess vid återsändande kan tillämpas i
            större utsträckning. Det innebär att utlänningar kan sändas tillbaka
            till de länderna efter några dagars vistelse i Sverige i stället
            för efter flera månader.
          </note>
          <note>
            Herr talman! Till betänkandet finns fogat två reservationer från
            Miljöpartiet. Jag yrkar avslag på reservationerna och bifall till
            utskottets hemställan.
          </note>
          <note>
            Anf. 52 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! Eftersom Maud Björnemalm har all respekt för Miljöpartiets
            åsikter om flyktingpolitik, borde det ingå i den respekten att
            jag också har rätt att framföra åsikter och farhågor just om propositionen
            om handläggning av gränskontroller. Det är det jag har gjort.
            Mina motioner hör till propositionen.
          </note>
          <note type="speaker">
            Anf. 53 MAUD BJÖRNEMALM (s) replik:
          </note>
          <note>
            Herr talman! Kerstin-Maria Stalin talade om barnkonventionen
            och om familjesplittring. Jag håller mig till vad betänkandet
            handlar om, nämligen gränskontrollen.
          </note>
          <note>
            Anf. 54 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! Jag har lovat mig själv att i alla ärenden som över
            huvud taget behandlas om möjligt föra in tankar om tillämpningen
            av barnkonventionen
          </note>
          <note>
            - även när ärendet gäller gränskontroll.
          </note>
          <note type="speaker">
            Anf. 55 MAUD BJÖRNEMALM (s) replik:
          </note>
          <note>
            Herr talman! Jag hänvisade till den allmänpolitiska flyktingdebatt
            vi hade för några månader sedan.
          </note>
          <note>
            Jag tyckte att vi behandlade barnkonventionen tillräckligt då.
            Dessutom pågår en utredning - som nu skall vara klar - som gäller
            barnkonventionen. Utskottet har sagt att vi skall avvakta resultatet
            av utredningen.
          </note>
          <note type="speaker">
            Anf. 56 BARBRO WESTERHOLM (fp):
          </note>
          <note>
            Herr talman! Kerstin-Maria Stalin har tagit upp de problem som
            kan uppstå när man använder det nya systemet. Vi vet att det här
            är svåra frågor, och ibland går det snett. Även om vi försöker
            vara hur tydliga som helst i våra betänkanden och det vi skriver
            i flyktingfrågorna ser inte läsarna alltid riktigt vad vi har
            menat med orden.
          </note>
          <note>
            Jag vill bara här ta upp vikten av att den personal som Invandrarverket
            kommer att ha vid gränskontrollen har en bra utbildning och är
            uppmärksam på eventuell avtrubbning - när man möter många svåra
            fall av likartat slag händer det att man blir avtrubbad
          </note>
          <note>
            -, att det sker en fortlöpande uppföljning av systemets tillämpning,
            att man är självkritisk i den uppföljningen, och vågar vara det,
            så att de här fallen blir så rättssäkert bedömda som det någonsin
            går.
          </note>
          <note>
            Därmed yrkar jag bifall till utskottets hemställan.
          </note>
          <note type="speaker">
            Anf. 57 MAUD BJÖRNEMALM (s):
          </note>
          <note>
            Herr talman! Jag håller med Barbro Westerholm om att det här
            är svåra frågor. Invandrarverket är vår utlänningsmyndighet. Det
            är en myndighet, precis som alla andra, som har lagar och regler
            att följa. Det finns ingen anledning att tro att Invandrarverkets
            personal vid gränsen inte följer de lagar och regler som vi har.
          </note>
          <note type="speaker">
            Anf. 58 BARBRO WESTERHOLM (fp):
          </note>
          <note>
            Herr talman! Med tanke på den erfarenhet jag själv har av att
            arbeta i myndighet, att arbeta med svåra frågor som har gällt
            både början och slutet av livet för människor, vet jag att man
            kan bli avtrubbad.
          </note>
          <note>
            Visst krävs det utbildning m.m., men det är väldigt bra om verket
            har avsatt särskilda resurser för att följa upp att det som vi
            har beslutat här i riksdagen kommer att följas.
          </note>
          <note>
            Det är också bra för dem som arbetar i systemet att ha det här
            stödet i sin verksamhet och kanske slippa en förödmjukande kritik
            när det har gått alltför lång tid. Jag kan tänka mig att samma
            behov finns för dem som arbetar i t.ex. Utlänningsnämnden.
          </note>
          <note type="speaker">
            Anf. 59 MAUD BJÖRNEMALM (s):
          </note>
          <note>
            Herr talman! Som jag sade tidigare är det svåra frågor, och varje
            asylansökan bedöms som ett enskilt ärende. Det är självklart att
            Invandrarverkets personal, precis som all annan personal, för
            sin yrkesutövning får den utbildning som behövs och den kompetensutveckling
            som behövs för att kunna följa de nya lagar och regler som riksdagen
            stiftar och också sköta sitt arbete på bästa sätt.
          </note>
          <note type="speaker">
            Anf. 60 BARBRO WESTERHOLM (fp):
          </note>
          <note>
            Herr talman! Det är givet att vi förutsätter att det är på det
            här sättet. Jag vet, som jag sade i den förra repliken, erfarenhetsmässigt
            att man inte alltid lever upp till mål av skilda slag. Det här
            gäller människors väl och ve och deras framtid, och det är viktigt
            att det blir rättssäkert och att den personal som arbetar med
            de här svåra frågorna mår väl i sin yrkesutövning och känner att
            de har det stöd som de behöver - de arbetar ju relativt ensamma.
            Därför vill jag markera det här.
          </note>
          <note>
            Vi är överens om betänkandet. Det jag har tagit upp här är extra
            understrykningar av vad som är viktigt i tillämpningen av det
            beslut som vi fattar här i morgon.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            8 § Postal infrastruktur
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU11
          </note>
          <note>
            Postal infrastruktur (prop. 1998/99:95)
          </note>
          <note type="speaker">
            Anf. 61 PER-RICHARD MOLÉN (m):
          </note>
          <note>
            Herr talman! Det vi nu skall diskutera en stund framöver är den
            postala infrastrukturen. Det är en mycket intressant fråga, som
            rör alla människor som bor i vårt land.
          </note>
          <note>
            Det första jag skall göra är att yrka bifall till reservation
            nr 1, där jag även kommer att begära rösträkning. Jag yrkar även
            bifall till utskottets hemställan vad gäller mom. 4 och mom. 5,
            och samtidigt yrkar jag avslag på reservationerna nr 3 och nr
            5.
          </note>
          <note>
            Posten och den postala infrastrukturen är en fråga om konkurrens,
            och konkurrensen har sina uppenbara välsignelser. Vi kan under
            90-talet notera att ett antal offentliga svenska monopol har avskaffats.
            Ganska snart efter den borgerliga regeringens tillträde avskaffades
            telemonopolet, med ett stort motstånd från socialdemokrater, påhejade
            av kommunisterna. Vad kan vi se efter att telemonopolet avskaffades?
            Jo, vi ser att fjärrtaxor och utlandssamtal har sjunkit i pris
            med ungefär 50 %.
          </note>
          <note>
            Avregleringen av elmarknaden är någonting som vi i dag upplever,
            och vi kan notera att kilowattimmepriset sjunker från 27-28 öre
            ned till 16-17 öre.
          </note>
          <note>
            Det är också en välsignelse för alla oss konsumenter.
          </note>
          <note>
            Även här vet jag att man från Socialdemokraternas och Vänsterpartiets
            sida bjöd så mycket motstånd man kunde - man ville värna om monopolet.
          </note>
          <note>
            Avregleringen av SJ är en annan sak som har lett till att vi
            har fått lönsam trafik av privata enskilda aktörer på sträckor
            där SJ tidigare bedömde att det var totalt omöjligt att bedriva
            en lönsam trafik. SJ har förlorat en del av trafiken i Stockholm.
            Man ser hur konkurrensen tvingar SJ att rationalisera verksamheten
            och på det sättet sänka kostnaderna och erbjuda oss konsumenter
            dels billigare resor, dels en lång rad andra fördelar, med en
            ökad service.
          </note>
          <note>
            Det vi nu skall diskutera är avregleringen av Posten och dess
            infrastruktur. Även avregleringen av
          </note>
          <note>
            Posten har, om inte annat, skakat om Postens egen organisation.
            Även här kan vi notera hur man från socialdemokraternas sida vrider
            sig som ilskna maskar inför tanken att försöka avreglera, att
            göra det möjligt för en lång rad andra aktörer att verka, bjuda
            motstånd och öka servicen.
          </note>
          <note>
            13 gånger sedan 1993 när Posten avreglerades och det blev ett
            aktiebolag har Posten stämts och kallats till bl.a. Marknadsdomstolen.
            Det är ungefär två gånger per år som Posten med olika typer av
            knep har försökt utnyttja marknaden för att slå ut en lång rad
            konkurrenter. Man lyckades i första omgången tvinga
          </note>
          <note>
            City Mail att lägga ned sin verksamhet, men det företaget har
            nu återuppstått.
          </note>
          <note>
            Postverket har ända fram till nu på alla möjliga sätt segat och
            dragit. Man har tillämpat underprissättningar. Man har förhandlat
            långsamt. Man har förhalat. Många gånger har man även ägnat sig
            åt verksamheter som enligt min uppfattning gränsar till hästhandel.
            Postens records är dåliga, och det är svårt att med de regler
            som just nu gäller över huvud taget kunna komma in på någonting
            som borde vara lite mer av speaking terms med Postverket. Det
            räcker inte med frivilliga privaträttsliga överenskommelser.
          </note>
          <note>
            Här har man från regeringens sida med stöd från de andra partierna
            verkat för att ge en några år gammal myndighet - Post- och telestyrelsen
            - ett mandat att försöka medverka till att konkurrensen och avregleringen
            underlättas och påskyndas. Post- och telestyrelsen fick också
            av regeringen för ungefär ett och ett halvt år sedan ett uppdrag
            att se över en del av den postala infrastrukturen.
          </note>
          <note>
            Post- och telestyrelsens utredning har varit en mycket intressant
            läsning. Den första del som detta betänkande gäller är postnumren.
            Postnummer är någonting som man från Postens sida hävdar är deras.
          </note>
          <note>
            Det är det de äger, och det vill de inte så gärna släppa ifrån
            sig.
          </note>
          <note>
            Post- och telestyrelsen har kommit fram till att postnumren skall
            ingå i den postala infrastrukturen och helst skiljas ifrån Posten
            och läggas över på någon annan myndighet eller på något annat
            organ.
          </note>
          <note>
            Post- och telestyrelsen har i remissbehandlingen fått stöd för
            denna tanke av Riksskatteverket, Lantmäteriverket, Riksrevisionsverket,
            Kommunförbundet - och därmed alla kommuner - och Konkurrensverket.
          </note>
          <note>
            Om man följde normalt sunt förnuft borde man från regeringens
            sida gå på Post- och telestyrelsen förslag, med tanke på det mandat
            man ändå gett Postoch telestyrelsen. Men ack nej - här vrider
            man sig fortfarande som en mask på en metkrok. Man går inte så
            långt. Man underkänner i stort sett Post- och telestyrelsens bedömning
            och låter Posten ha kvar ansvaret för postnumren. Postnumren är
            väldigt viktiga för att andra aktörer skall kunna komma in och
            verka på
          </note>
          <note>
            Postens område.
          </note>
          <note>
            Under behandlingen i utskottet har denna fråga varit föremål
            för diskussion. Det är med mycket stor besvikelse jag registrerar
            att man från Centerpartiets sida mera går på de socialdemokratiska
            monopolisternas linje att inte gå alla remissinstanser och moderater,
            kristdemokrater, miljöpartister och folkpartister till mötes.
            Hade Centern när det gäller postnumren ställt upp på den tanke
            som nu nämnda partier har hade vi haft majoritet för vårt förslag
            i riksdagen. Jag måste säga att det är en besvikelse som jag har
            all anledning att registrera.
          </note>
          <note>
            När det gäller postboxar, som många gånger finns innanför postkontorens
            väggar, vill jag säga att det av naturliga skäl är väldigt viktigt
            att de andra aktörerna får tillgång till denna service - annars
            kan de inte fungera.
          </note>
          <note>
            Här har man från Postens sida förhandlat och tvistat i tre år.
            Man ville ha bra betalt. Man begärde
          </note>
          <note>
            1:50 eller 1:60 för varje brev som en privat aktör skulle få
            lagt i dessa postfack av Posten. Frågan är ännu inte avgjord.
          </note>
          <note>
            Inte heller här vill socialdemokraterna eller regeringen medverka
            till att underlätta för andra aktörer att få en mjuk och praktisk
            service när det gäller postboxar.
          </note>
          <note>
            Den tredje delen av den postala infrastrukturen gäller adressändringar.
            De låg på ett speciellt aktiebolag som tidigare ägdes av Citymail
            tillsammans med Posten. I samband med den konkurs som drevs fram
            genom Postens agerande kom denna verksamhet över i Postens ägo.
            Det har också skapat en lång rad av problem.
          </note>
          <note>
            Man ville från Post- och telestyrelsens sida att bolaget skulle
            läggas över i en ekonomisk förening där Posten, plus de andra
            ungefär sjuttiotalet privata aktörerna, skulle ha möjligheter
            att vara med och styra och påverka. Men så blir det nu inte. Regeringen
            går inte på Post- och telestyrelsens förslag om att hanteringen
            skall läggas över på någon annan enhet, utan man låter verksamheten
            ligga kvar i Posten, som på det sättet kan använda verksamheten
            i sin strävan att försöka hävda sig i en konkurrenssituation.
            Posten har trots allt en dominerande ställning med ungefär
          </note>
          <note>
            95 % av marknaden.
          </note>
          <note>
            Jag tycker att man skulle ha visat den generositeten från regeringens
            sida. Man skulle ha givit de andra aktörerna möjlighet att påverka
            detta bolag, som i dag går med ganska stor vinst. Posten överför
            uppenbarligen, innan vinsten redovisas, ungefär 10 miljoner kronor
            som ett koncernbidrag till Postens verksamhet.
          </note>
          <note>
            Alla intäkterna kommer från gemensamma intressenter, som utgörs
            av Posten plus de 70 aktörerna tillsammans.
          </note>
          <note>
            Man har också i anslutning till detta regeringsförslag motionerat
            om och ställt krav på att den postala infrastrukturen klart skall
            definieras och att detta skall infogas i postlagen. Här fanns
            också ett förslag från
          </note>
          <note>
            Post- och telestyrelsens sida. Det skall göras en klar definition
            av vad som är postal infrastruktur.
          </note>
          <note>
            Men inte heller här vill man gå de andra aktörerna särskilt mycket
            till mötes. Man värnar om Postens starka marknadsställning och
            begränsar möjligheterna till konkurrens. Här finns en majoritet
            för en begäran om att regeringen skall återkomma när det gäller
            den postala infrastrukturen, och jag hoppas att vi skall få en
            majoritet i riksdagen för den saken vid den kommande voteringen.
          </note>
          <note>
            Med det, herr talman, vill jag bara uttrycka en förhoppning om
            att de två reservationer som socialdemokraterna har tillsammans
            med kommunisterna skall röstas ned.
          </note>
          <note type="speaker">
            Anf. 62 STIG ERIKSSON (v):
          </note>
          <note>
            Herr talman! I och med avregleringen 1993 drivs
          </note>
          <note>
            Postverkets verksamhet sedan den 1 maj 1994 i det av staten helägda
            aktiebolaget Posten AB och dotterbolag. I den postlag som bolaget
            har att följa är det övergripande målet en posttjänst och en grundläggande
            kassaservice i hela landet, som innebär att man oavsett om man
            bor i Göteborg eller Pajala skall kunna ta emot brev och andra
            försändelser. Posten
          </note>
          <note>
            AB är också det enda postföretag som av staten fått uppgiften
            att upprätthålla en samhällsomfattande posttjänst med rimliga
            och likvärdiga priser och krav på kvalitet.
          </note>
          <note>
            I avtalet mellan staten och Posten framgår också att Posten även
            har samråds- och informationsskyldighet gentemot andra postföretag
            vid t.ex. väsentliga förändringar i postnummersystemet.
          </note>
          <note>
            För att Posten skall kunna fullfölja det av staten ålagda uppdraget
            att svara för en god service i hela landet har Posten naturligtvis
            byggt upp en verksamhet som skall klara målet. I denna verksamhet
            ingår alla de delar som hänförs till postal infrastruktur som
            viktiga delar.
          </note>
          <note>
            Herr talman! I dag behandlar vi den postala infrastrukturen i
            trafikutskottets betänkande TU11.
          </note>
          <note>
            Under behandlingen i utskottet har en majoritet bestående av
            de borgerliga partierna och Miljöpartiet enats om att tillåta
            delägande från andra postoperatörer i det av Posten helägda Svensk
            Adressändring
          </note>
          <note>
            AB. I mina ögon är detta något av en affärsrea. Per-
          </note>
          <note>
            Richard Molén talade just om hästhandel.
          </note>
          <note>
            Vi från Vänsterpartiet ser detta som en försämring av Postens
            möjligheter att uppfylla statens krav på god service i hela landet.
            Majoritetens mening är att
          </note>
          <note>
            Svensk Adressändring AB under Postens ägande inte tillfredsställt
            de övriga postoperatörernas behov.
          </note>
          <note>
            Att trots de problem som har funnits lämna ut delar av Svensk
            Adressändring AB till övriga postföretag känns för oss drastiskt.
            Regeringen föreslår i propositionen att en frivillig överenskommelse
            via förhandlingar bör prövas, en förhandling, enligt regeringen,
            där Post- och telestyrelsen medverkar och redovisar resultatet
            till regeringen och att uppdraget dessutom tidsbegränsas. Detta
            anser vi i Vänsterpartiet vara ett riktigt och tillfredsställande
            steg.
          </note>
          <note>
            Det är beklagligt att det nu ser ut som om chansen till en bra
            förhandlingslösning av frågan går förlorad.
          </note>
          <note>
            Vi Vänsterpartiet är övertygade om att Posten och
          </note>
          <note>
            Fria Postoperatörers Förbund under ledning av Postoch telestyrelsen
            kan lösa frågan med ett resultat som är acceptabelt för alla parter.
          </note>
          <note>
            Faktum är att Fria Postoperatörers Förbund i det brev som tillställts
            oss ledamöter anser att regeringens förslag är positivt. I brevet
            nämns över huvud taget inte adressändringen som något stort problem.
          </note>
          <note>
            Det väsentliga måste ju trots allt vara att skapa likvärdiga
            förutsättningar för alla postoperatörer.
          </note>
          <note>
            Herr talman! Vi i Vänsterpartiet är, som jag tidigare nämnde,
            oroliga för ett beslut som kan få till följd att Postens riksåtagande
            undergrävs.
          </note>
          <note>
            Svensk Adressändring AB fungerar bra i dag. Vare sig man bildar
            en ekonomisk förening eller något annat som fråntar Posten ägandet
            kan detta få negativa konsekvenser. Vid en eventuell ekonomisk
            förening kommer utländskt ägande in i Svensk Adressändring AB
            i form av Royal Mail, som finns bakom
          </note>
          <note>
            Citymail. Vänsterpartiet anser att detta är fel och att det i
            slutändan negativt kan påverka Postens möjlighet att fullfölja
            det rikstäckande åtagandet.
          </note>
          <note>
            Om förändringarna av Svensk Adressändring AB
          </note>
          <note>
            i framtiden inte kan svara upp till Postens behov finns risken
            att Posten måste överväga andra lösningar för hantering av eftersändningar
            - allt för att klara de fastställa målen. Det är trots allt Posten
            som har det stora behovet av en fungerande adressändring.
          </note>
          <note>
            Svensk Adressändring AB representerar också ett stort ekonomiskt
            värde. Utvecklingskostnaderna har knappast varit noll. Hur skall
            Posten kompenseras för detta?
          </note>
          <note>
            Vänsterpartiet avstyrker därför majoritetens förslag till en
            eventuell minskning av Postens ägande av
          </note>
          <note>
            Svensk Adressändring AB.
          </note>
          <note>
            Jag vill avsluta med att nämna något lite kring
          </note>
          <note>
            Centerns och vår gemensamma reservation. I den begär vi en utredning
            om de regionalpolitiska konsekvenserna av postmarknadens avreglering.
            För oss utgör postverksamheten en väsentlig och viktig del för
            upprätthållandet av en rättvis regionalpolitik. En bygd utan bra
            postservice har en stor nackdel, inte bara för de boende utan
            också för de små företag som verkar i bygden.
          </note>
          <note>
            Under de senaste åren har antalet postkontor halverats, vilket
            är oroande, samtidigt som den rikstäckande kassaservicen diskuteras.
            Därför skulle en utredning vara på sin plats. Det skulle också
            ge riksdagen en möjlighet att, om behovet finns, via politisk
            styrning åstadkomma regional rättvisa.
          </note>
          <note>
            Slutligen vill jag betona på hur viktigt det är med bra och tillförlitlig
            postservice över hela landet för att även de delar av landet som
            finns utanför storstäderna skall kunna utvecklas, inte avvecklas.
          </note>
          <note>
            Herr talman! Med detta vill jag till sist yrka bifall till reservationerna
            nr 3 och 9.
          </note>
          <note type="speaker">
            Anf. 63 PER-RICHARD MOLÉN (m) replik:
          </note>
          <note>
            Herr talman! Stig Eriksson företräder ett parti som gång på gång
            talar om rättvisa och jämlikhet, och han efterlyser även här likvärdiga
            förhållanden.
          </note>
          <note>
            Vi har en aktör som står för 95 % av marknaden och 69-70 aktörer
            som står för 5 %. Hur kan förhållandet mellan dessa postoperatörer
            vara likvärdiga om den som har den stora marknaden på 95 % bestämmer
            över postnummer, postboxar, adressändringar och t.o.m. har lyckats
            få regeringen att inte ta med en klar definition av postal infrastruktur?
            Är det likvärdiga förhållanden mellan aktören i Älvsbyn och Posten?
          </note>
          <note type="speaker">
            Anf. 64 STIG ERIKSSON (v) replik:
          </note>
          <note>
            Herr talman! Per-Richard Molén talar om likvärdiga förhållanden.
            Jag anser att med den proposition som regeringen lägger fram kommer
            förhållandena att bli relativt likvärdiga.
          </note>
          <note>
            Posten AB är det enda postföretag som av staten har fått ett
            uppdrag att klara ett rikstäckande åtagande med postservice vare
            sig man bor, i Årjäng eller i
          </note>
          <note>
            Stockholm.
          </note>
          <note type="speaker">
            Anf. 65 PER-RICHARD MOLÉN (m) replik:
          </note>
          <note>
            Herr talman! Den likvärdigheten påminner lite grann om relationen
            mellan Sovjetunionen och satellitstaterna, där Sovjetunionen i
            det här fallet företräder Posten och postoperatörerna företräder
            satellitstaterna. Hur stor var likheten i behandlingen när det
            gäller dessa stater?
          </note>
          <note type="speaker">
            Anf. 66 STIG ERIKSSON (v) replik:
          </note>
          <note>
            Herr talman! Jag trodde faktiskt att jag befann mig i den svenska
            riksdagen. Att den typen av utländska frågor skulle debatteras
            här hade jag lite svårt att tro när jag kom hit hösten 1998.
          </note>
          <note>
            När det gäller likvärdigheten tror vi i Vänsterpartiet definitivt
            att denna fråga kan klaras genom en förhandling mellan Posten
            AB och Fria Postoperatörers förbund. Jag är fullt övertygad om
            att det går att genomföra en förhandlingslösning.
          </note>
          <note type="speaker">
            Anf. 67 TUVE SKÅNBERG (kd):
          </note>
          <note>
            Herr talman! Som vi hörde Per-Richard Molén beskriva det är ju
            detta en fråga om konkurrens och konkurrensens fördelar. Vi hörde
            faktiskt representanten för Vänsterpartiet säga att det skall
            vara likvärdiga villkor. Låt vara att vi kanske menar lite olika,
            men det ligger ändå i botten att vi alla från höger till vänster
            inser att det blir bättre med en konkurrens på likvärdiga villkor.
          </note>
          <note>
            Kanske vi från oppositionen också skall vara ärliga och säga
            att i flera avseenden går ju regeringens proposition i rätt riktning,
            men inte tillräckligt långt.
          </note>
          <note>
            Därför finns det anledning att reservera sig för att markera
            att man vill gå längre. Och som det sades har vi bildat en annan
            majoritet än den med regeringspartiet.
          </note>
          <note>
            När det gäller de likvärdiga villkoren är postnummersystemet
            det första som behövs för att det skall bli konkurrensneutralt.
            Det måste finnas en tillgång till den postala infrastrukturen.
          </note>
          <note>
            Vad är då en postal infrastruktur? När det handlar om järnvägar
            är det den mycket påtagliga rälsen. När det handlar om telefoner
            är det antingen radiovågor eller ledningar, men när det handlar
            om den postala infrastrukturen är det postnummer, postboxar, eftersändningar,
            adressändringar som måste regleras. Det skall vara tydligt vilka
            redskap som är postal infrastruktur. Jag återkommer till den definitionen.
            Det måste också bli så konkurrensneutralt som möjligt.
          </note>
          <note>
            Vi har redan hört en beskrivning - jag skall inte lägga ut texten
            ytterligare - om att huvudförslaget i
          </note>
          <note>
            Post- och telestyrelsens rapport var att postnummersystemet bör
            överföras till Post- och telestyrelsen och att Post- och telestyrelsen
            skall ha beslutanderätt över systemet och ansvara för förvaltningen.
          </note>
          <note>
            Vi anser att regeringen snarast möjligt bör återkomma till riksdagen
            med ett förslag till de ändringar av postlagen som behövs för
            att detta önskemål skall kunna tillgodoses. Detta är huvudinnehållet
            i vår reservation nr 1, som det redan har yrkats bifall till.
          </note>
          <note>
            När det gäller postboxar har ju Posten för det mesta sådana inne
            på sina postkontor. Det är självfallet en konkurrensfördel, eftersom
            de övriga operatörerna inte kommer åt dem. De får inte gå på baksidan
            och stoppa ned sin post, utan de får betala det som de av goda
            skäl antar kommer att vara ett mycket högt pris för att komma
            åt postboxarna.
          </note>
          <note>
            Här menar vi att det är viktigt att regeringen väldigt uppmärksamt
            följer utvecklingen och ser till att den kostnad som Posten tar
            ut för att stoppa ned kuvert i postboxarna blir rimlig. Vi befarar
            att den annars kan bli alldeles för hög.
          </note>
          <note>
            Eftersändningen är också någonting som är viktigt. Det är sant
            att Posten har en kostnad för att ta fram postnummer för eftersändning.
            Men vi menar att
          </note>
          <note>
            Postens kostnader för detta är överskattade.
          </note>
          <note>
            Vi påpekar i reservation 4 tillsammans med Moderaterna och Miljöpartiet
            att det i 17 § i postlagen finns en bestämmelse om att tillståndsmyndigheten
            får meddela de förelägganden som behövs för efterlevnaden av föreskrifter
            eller tillståndsvillkor som har meddelats med stöd av lagen. I
            propositionen framhålls det att möjligheten att meddela föreläggande
            även gäller de regler om tillgången till anläggningar för postöverlämning
            som regeringen föreslår skall tillföras postlagen.
          </note>
          <note>
            Vi anser att möjligheten som jag nämnde, att meddela förelägganden,
            även bör gälla villkoren för eftersändning utanför eget distributionsområde
            och för s.k. privat eftersändning. Detta skriver vi i vår reservation
            4.
          </note>
          <note>
            I reservation 6 tar vi upp konkurrensfrågor och understryker
            att postmarknaden i dag omfattar ett stort antal företag. Det
            har gått sex år sedan avregleringen blev ett faktum. Ändå är Postens
            konkurrenters sammanlagda marknadsandel bara några få procent.
          </note>
          <note>
            Vi hörde preciseringar alldeles nyss. Detta är inte tillfredsställande.
            Vi menar att förutsättningarna för en sund konkurrens inom postsektorn
            snabbt måste förbättras.
          </note>
          <note>
            Alla de företag, vilka vi tidigare hörde uppräknas, som har blivit
            avreglerade sätter nu en heder i att annonsera och säga: Nu har
            vi fått konkurrens på telemarknaden. Det är bra. Vi välkomnar
            det. SJ kan säga: Det är bra för oss. Vi tror att också Posten,
            när det blir en reell konkurrenssituation, kommer att säga:
          </note>
          <note>
            Det här är bra för oss.
          </note>
          <note>
            Men dithän är det ännu ett stycke.
          </note>
          <note>
            När det handlar om övernattsbefordran av brev -
          </note>
          <note>
            och då är vi framme vid reservation 7 som jag, fru talman, yrkar
            bifall till - har kristdemokraterna en begäran som visserligen
            kan synas vara marginell men som ändå innebär att vi vill skärpa
            kraven för vad Posten skall förmå i enlighet med vad man faktiskt
            har bevisat att man förmår. Vi vet ju att det är konkurrens med
            fax och e-post. Det tar någon eller ett par minuter tills meddelandet
            har nått den som det skall nå. Då är det inte tillfredsställande
            att man dröjer på steget och inte har tillräckligt hög ambitionsnivå
            när det gäller brev med övernattsbefordran.
          </note>
          <note>
            Mätningar har ju visat att för närvarande kan ungefär 97 % och
            minst 95 % av de brev som lämnas till
          </note>
          <note>
            Posten för övernattsbefordran också komma fram över natten. Vi
            tycker att kravet på befordringstider för breven bör skärpas så
            att 95 % av de brev som lämnas in för övernattsbefordran skall
            delas ut följande arbetsdag och att i princip alla eller, som
            vi skriver, 99,5 % av breven skall delas ut senast tre dagar efter
            inlämnandet. Så sker redan. Det behövs inte ändras någonting.
            Men vi vill alltså hålla - det är väl kraftigt uttryckt att säga
            tummen i ögat - åtminstone trycket uppe på Posten att vara duktig
            i brist på tillräcklig konkurrens som skulle kunna skapa detta
            förhållande.
          </note>
          <note>
            Jag förmodar att vi i replikväxlingarna kommer in mer på frågan
            om adressändringar och definitionen i postlagen av begreppet postal
            infrastruktur. Det är de två frågor i vilka vi får ett annorlunda
            majoritetsförhållande än vad som förutsågs i propositionen. Jag
            återkommer till detta.
          </note>
          <note type="speaker">
            Anf. 68 STIG ERIKSSON (v) replik:
          </note>
          <note>
            Fru talman! Tuve Skånberg, det verkar som om vi är ganska eniga
            om att det viktiga trots allt är att vi skapar likvärdiga förutsättningar
            för postoperatörerna.
          </note>
          <note>
            Min fråga: Är det viktigare att privatisera t.ex.
          </note>
          <note>
            Svensk Adressändring AB än att skapa likvärdiga förutsättningar?
            Det är ju trots allt tanken från regeringens sida att Post- och
            Telestyrelsen skall övervaka detta.
          </note>
          <note type="speaker">
            Anf. 69 TUVE SKÅNBERG (kd) replik:
          </note>
          <note>
            Fru talman! Nej, det är inte så att privatiseringar är ett självändamål.
            Men vi har sett att de ofta, och i alla de fall som har räknats
            upp, faktiskt har bidragit till en bättre situation för oss konsumenter.
            Så det är ett viktigt redskap för att nå den situationen.
          </note>
          <note type="speaker">
            Anf. 70 STIG ERIKSSON (v) replik:
          </note>
          <note>
            Fru talman! Det känns lite märkligt att kristdemokraterna trots
            allt inte tror på att två parter kan förhandla sig fram till ett
            vettigt avtal, för det som faktiskt är huvudpoängen är ju att
            Post- och Telestyrelsen får uppdraget att övervaka dessa förhandlingar.
          </note>
          <note type="speaker">
            Anf. 71 TUVE SKÅNBERG (kd) replik:
          </note>
          <note>
            Fru talman! Jodå, nog kan två parter för det mesta komma överens.
            I Sverige har vi ju ett klimat som gör att det brukar gå att resonera
            sig fram. Vi i vårt parti vill gärna vara en del av denna kultur
            där man resonerar sig fram.
          </note>
          <note>
            Men ibland går det troll i frågor. Det blir prestige eller så
            är någon så väldigt stor att han, i det här fallet
          </note>
          <note>
            Posten, trycker undan de andra. I sådana fall vet vi ju att det
            på arbetsmarknaden mellan arbetsgivare och arbetstagare ibland
            kan vara nödvändigt att gå in och reglera med hjälp av lagen,
            så att det blir någon reda med det hela. Detta är ju prövat. I
            år har sådana försök gjorts om och om igen, men Posten har inte
            tagit tillfället att visa att man kan samarbeta. Därför tvingas
            vi att tillgripa den här lösningen.
          </note>
          <note type="speaker">
            Anf. 72 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservationerna
            1 och 4.
          </note>
          <note>
            För att postmarknaden skall fungera är det viktigt att den postala
            infrastrukturen tillhandahålls på konkurrensneutrala villkor.
            Det har dock inte varit fallet under lång tid. En viktig förklaring
            till detta har varit att det tidigare endast funnits ett företag
            som distribuerat all post. Sedan avregleringen av postmarknaden
            har ett åttiotal nya företag etablerat sig på marknaden, varav
            de flesta är små enmansföretag. Resultatet är dock att de övriga
            operatörerna endast har 5 % av marknaden. Posten har fortfarande
            95 %. En förklaring kan vara att tillgången till den postala infrastrukturen
            - postboxar, adressändringar, eftersändning av post och postnummersystemet
            - har varit på villkor som varit långt ifrån konkurrensneutrala.
          </note>
          <note>
            Regeringen konstaterade själv i en departementspromemoria, Statens
            ansvar på post- och betaltjänstområdet, i september 1997 följande:
          </note>
          <note>
            "Frivilliga överenskommelser mellan parterna har inte visat sig
            vara en framkomlig väg att få till stånd ett önskvärt samutnyttjande
            av infrastrukturen, bl.a.
          </note>
          <note>
            då den dominerande aktören på postmarknaden tillika driftansvarig
            för infrastrukturen inte har något incitament att förhandla om
            samutnyttjandeavtal."
          </note>
          <note>
            Regeringen gav därför Post- och Telestyrelsen i uppdrag att utreda
            frågan och skyndsamt komma tillbaka med förslag på hur problemen
            skulle åtgärdas. Detta gjorde Post- och Telestyrelsen i en rapport
            under våren 1998, varefter den skickades ut på remiss. Remissyttrandena
            gav ett överväldigande stöd för Post- och Telestyrelsens förslag.
          </note>
          <note>
            Därför är det förvånande att regeringen endast väljer att åtgärda
            vissa delar av problemen och ger
          </note>
          <note>
            Post- och Telestyrelsen i uppdrag att åstadkomma frivilliga överenskommelser.
            Jag har uppfattat att regeringens utgångspunkt vid beslutet att
            tillsätta utredningen har varit att frivilliga överenskommelser
            mellan parterna inte visat sig vara en framkomlig väg för att
            få till stånd ett önskvärt samutnyttjande av infrastrukturerna.
          </note>
          <note>
            För att villkoren för tillgång till den postala infrastrukturen
            skall bli på mer konkurrensneutrala villkor föreslår vi därför
            att Post- och Telestyrelsens huvudförslag genomförs med undantag
            för den föreskrivningsrätt som föreslås av Post- och Telestyrelsen.
            Där menar vi att den hänvisning som finns i propositionen till
            postlagen § 17 om myndighetens rätt att utfärda föreläggande är
            tillfyllest, men att den även skall gälla eftersändning utanför
            eget distributionsområde.
          </note>
          <note>
            I dag finns en allmän uppfattning om vad som är postal infrastruktur.
            Regeringen, partierna i riksdagen, Konkurrensverket, Post- och
            Telestyrelsen, Fria postoperatörers förbund osv. är överens om
            den definition som anges av regeringen i propositionen. Det är
            endast Posten som är av en annan uppfattning. Det är därför viktigt
            att den av Post- och Telestyrelsen föreslagna definitionen av
            postal infrastruktur införs i postlagen.
          </note>
          <note>
            Av Post- och Telestyrelsens utredning framgår att det finns ett
            missnöje med Postens förvaltning av postnummersystemet och att
            i princip samtliga intressenter utom Posten anser att postnummersystemet
            framdeles bör förvaltas i myndighetsregi.
          </note>
          <note>
            Glesbygdsverket förordar detta i sitt remissyttrande till Post-
            och Telestyrelsens rapport eftersom utredningen visar att Posten
            AB inte vill betrakta systemet som en del av infrastrukturen.
            Post- och Telestyrelsen anför i sin utredning följande:
          </note>
          <note>
            "- - - att Postens inställning till postnummersystemet alltjämt
            tar avstamp i det förhållandet att postnummersystemet är ett produktionssystem
            för Posten och inte en del av den postala infrastrukturen. Det
            är utredningens uppfattning att det för utvecklingen av postmarknaden
            vore värdefullt med en neutral styrning av systemet vilken klart
            utvisar att postnummersystemet utgör infrastruktur på postmarknaden
            och att det därmed i och för sig måste användas för att styra
            produktionen av postbefordringstjänster, men att detta inte beror
            på att Posten utvecklat systemet för sin produktion utan på att
            samhället faktiskt använder sig av adresser med postnummer i sin
            adressering av försändelser.
          </note>
          <note>
            Det är enligt utredningen den spridda och frekventa användningen
            av postnummersystemet som gör att systemet är en förutsättning
            för produktion av befordringstjänster, inte tvärtom.
          </note>
          <note>
            Mot denna bakgrund finns det fortfarande starka skäl att överföra
            beslutanderätten över postnummersystemet till en neutral beslutsfattare
            oavsett om
          </note>
          <note>
            Posten som nuvarande förvaltare indikerat att de senaste årens
            kritik numera lett till ändrade rutiner."
          </note>
          <note>
            Vi delar denna bedömning och föreslår därför i enlighet med Post-
            och Telestyrelsens huvudförslag att postnummersystemet överförs
            till Post- och Telestyrelsen. Det innebär att Post- och Telestyrelsen
            får beslutanderätten över postnummersystemet och svarar för förvaltningen
            av detta. Själva den praktiska hanteringen av postnummersystemet
            kan i sin tur upphandlas av Post- och Telestyrelsen.
          </note>
          <note>
            I propositionen anges att den befintliga möjligheten för myndigheten
            att utfärda föreläggande för efterlevnaden av postlagen även gäller
            de nu föreslagna reglerna om tillgången till anläggningar för
            postöverlämning. Detta borde inte endast ha angivits för postboxanläggningarna
            utan även vad gäller villkoren för eftersändning utanför eget
            distributionsområde och s.k. privat eftersändning. Vi menar därför
            att riksdagen som sin mening bör uttala att Post- och
          </note>
          <note>
            Telestyrelsens föreskrivningsrätt enligt postlagen
          </note>
          <note>
            § 17 även skall gälla villkoren för eftersändning utanför eget
            distributionsområde och s.k. privat eftersändning.
          </note>
          <note type="speaker">
            Anf. 73 HANS STENBERG (s):
          </note>
          <note>
            Fru talman! I dag debatterar vi lagstiftning inom ett helt nytt
            område; den postala infrastrukturen. För att tågen skall kunna
            komma fram krävs det järnvägar. För att bilar och bussar skall
            komma fram krävs det vägar. Flygplanen behöver flygplatser och
            fartygen behöver hamnar och farleder.
          </note>
          <note>
            I likhet med de andra formerna av kommunikation behöver också
            den postala kommunikationen en infrastruktur. Sedan postmarknaden
            avreglerades 1993
          </note>
          <note>
            har det tillkommit ca 70 företag förutom Posten AB
          </note>
          <note>
            som bedriver postverksamhet. Möjligheterna för dessa att verka
            bygger bl.a. på tillgången till den postala infrastrukturen. Frivilliga
            överenskommelser har inte alltid visat sig vara en helt framkomlig
            väg för att uppnå konkurrensneutral tillgång till denna infrastruktur.
            Därför har regeringen nu lagt en proposition om postal infrastruktur
            på riksdagens bord.
          </note>
          <note>
            Med begreppet postal infrastruktur menar vi i dag postnummersystemet,
            postboxar, eftersändning av post och adressändringar. Jag säger
            "i dag" eftersom utvecklingen även inom det här området går väldigt
            fort. Just därför har regeringen i sin proposition inte föreslagit
            att man skall lagstifta om definitionen.
          </note>
          <note>
            Miljöpartiet, ivrigt påhejat av de borgerliga partierna, tycker
            emellertid att detta skall ske.
          </note>
          <note>
            Vi socialdemokrater har tillsammans med Vänsterpartiet en reservation
            mot detta. Om vi i dag skriver in en definition av den postala
            infrastrukturen i lagen kommer verkligheten med all säkerhet ganska
            snart att ha rusat ifrån oss och inte längre stämma överens med
            lagstiftningen. Däremot förutsätter vi att postnummersystemet
            kommer att bestå för överskådlig framtid. Därför kan vi lagstifta
            om en definition av detta i postlagen.
          </note>
          <note>
            Vi beslutar också att regeringen bemyndigas utse en postoperatör
            som skall tillhandahålla och förvalta postnummersystemet. Denne
            postoperatör skall också tillhandahålla en samhällsomfattande
            posttjänst. Det finns i dag bara en operatör som uppfyller det
            kravet, och det är Posten AB. De har också den nödvändiga kunskapen
            om det här systemet.
          </note>
          <note>
            Miljöpartiet har tillsammans med Moderaterna,
          </note>
          <note>
            Kristdemokraterna och Folkpartiet reserverat sig mot detta. De
            erkänner i och för sig att det förslag som vi socialdemokrater
            har lagt fram är ett steg i rätt riktning, men de menar att önskemålet
            om största möjliga konkurrensneutralitet kräver en annan lösning.
            De här partierna vill i stället använda huvudförslaget i
          </note>
          <note>
            Post- och Telestyrelsens utredning, som innebär att
          </note>
          <note>
            PTS får beslutanderätt över det system som svarar för förvaltning.
          </note>
          <note>
            Vi tycker också att det är viktigt att postnummersystemet görs
            tillgängligt för alla operatörer. Därför ger vi i förslaget PTS
            en vetorätt mot ändringsförslag.
          </note>
          <note>
            Dessutom har vi skrivningar om att alla berörda skall ha bra
            information i god tid innan ändringar görs. Vi tycker att det
            här är fullt tillfredsställande och att vi därför skall vänta
            med att ta ytterligare steg innan vi har utvärderat hur det här
            kommer att fungera.
          </note>
          <note>
            I det här betänkandet slås det också fast att förvaltaren av
            postnummersystemet skall vara skyldig att på andra postoperatörers
            begäran tilldela dessa postnummer för postboxanläggningar. Samtidigt
            införs en regel om att alla operatörer är skyldiga att möjliggöra
            att försändelser kan nå allas postboxar.
          </note>
          <note>
            Villkoren för detta skall vara skäliga, konkurrensneutrala och
            icke-diskriminerande i förhållande till vad operatören tillämpar
            för sin egen verksamhet.
          </note>
          <note>
            PTS får en roll som medlare om operatörerna inte kommer överens.
            De här förhandlingarna får inte bli långdragna. PTS kan därför
            också utfärda förelägganden om reglerna inte efterlevs. Regeringen
            säger i sin proposition att den kommer att följa denna fråga,
            så jag kan lova såväl Moderaterna som Kristdemokraterna, som har
            reserverat sig i frågan, att regeringen följer detta och ser till
            att lagen efterlevs.
          </note>
          <note>
            Fru talman! En utskottsmajoritet bestående av fem partier har
            drivit igenom att regeringen skall utreda på vilket sätt verksamheten
            i Svensk adressändring AB
          </note>
          <note>
            skall bedrivas och redovisa sitt ställningstagande i frågan för
            riksdagen snarast möjligt. Vi socialdemokrater slår i vår reservation
            i likhet med regeringen fast att det är angeläget att Svensk adressändring
            AB
          </note>
          <note>
            uppträder konkurrensneutralt i förhållande till anslutna tillståndshavare.
            Men vi tycker nog att det först bör prövas om det går att nå detta
            syfte genom förhandlingar och frivilliga överenskommelser om inflytandefrågor
            m.m. mellan tillståndshavarna. PTS
          </note>
          <note>
            bör ges i uppdrag att medverka i förhandlingarna och redovisa
            resultatet av dessa för regeringen.
          </note>
          <note>
            I vår reservation betonar vi dessutom att uppdraget bör utformas
            så att det åligger tillståndsmyndigheten att klargöra vikten av
            att långsiktiga och hållbara överenskommelser uppnås. Annars måste
            alternativa lösningar övervägas för att tillgodose intresset av
            stabila förhållanden för denna del av infrastrukturen.
          </note>
          <note>
            Uppdraget bör tidsbegränsas och inte utsträckas alltför långt
            i tiden. Det betyder att det skall redovisas senast år 2001. Det
            tycker jag ger alla en chans nog så snart.
          </note>
          <note>
            Även eftersändningen av post utanför eget distributionsområde
            bör man klara av genom att förhandla fram avtal. Även i detta
            sammanhang får PTS återkomma till regeringen och riksdagen om
            det inte fungerar.
          </note>
          <note>
            Fru talman! Konkurrenssituationen på postmarknaden, som det också
            finns en reservation om, behandlades ju senast i fjolårets postbetänkande.
            Jag vill ändå i sammanhanget påpeka att det åligger PTS att i
            samband med sin årsredovisning bl.a. redovisa konkurrenssituationen
            inom postområdet, särskilt i fråga om hinder för marknadstillträde.
            Förutom PTS ansvar på området har Konkurrensverket givit ut två
            rapporter med uppföljningar på avreglerade marknader i
          </note>
          <note>
            Sverige. Härtill kommer att regeringen avser att följa utvecklingen
            på postområdet i dess helhet, vilket anges i propositionen. Det
            finns alltså fler som följer konkurrenssituationen.
          </note>
          <note>
            Med tanke på den relativt korta tid som har gått sedan postlagen
            trädde i kraft och med tanke på postmarknadens unika karaktär,
            tycker jag att de förändringar som har skett är långtifrån obetydliga.
          </note>
          <note>
            Det förslag som vi nu debatterar kommer också att underlätta
            konkurrensen ytterligare.
          </note>
          <note>
            Fru talman! I fråga om kravet på en högre ambition när det gäller
            nattbefordran följer vi ett EU-
          </note>
          <note>
            direktiv. Sedan är det en självklarhet att det är upp till varje
            operatör att sätta sina egna mål. Det är väl ett bra inslag i
            konkurrensen mellan de olika företagen.
          </note>
          <note>
            På en fri marknad finns det flera incitament för operatörerna
            att sträva efter att uppnå en högre nivå, framför allt i förhållande
            till sina konkurrenter. Det är väl precis detta som är meningen
            med konkurrens, att man skall sträva efter att bli bättre än de
            andra.
          </note>
          <note>
            Avslutningsvis vill jag påpeka vad som gäller för post i glesbygd.
            Av betänkandet framgår det att denna fråga kommer att behandlas
            i den regionalpolitiska utredningen. Vi socialdemokrater anser
            att det är viktigt att alla landets invånare, oavsett var de bor,
            har tillgång till en bra postservice. Staten har tagit sitt ansvar
            för detta genom att riksdagen har antagit postlagen. I den anges
            övergripande mål i form av en samhällsomfattande posttjänst. Och
            i Postens tillstånd framgår klart och tydligt att antalet hushåll
            som inte har daglig postservice inte får öka.
          </note>
          <note>
            Fru talman! Med det anförda yrkar jag bifall till reservationerna
            3 och 5 och i övrigt till utskottets hemställan samt avslag på
            övriga reservationer.
          </note>
          <note type="speaker">
            Anf. 74 TUVE SKÅNBERG (kd) replik:
          </note>
          <note>
            Fru talman! Det blir en lite bakvänd debattordning i och med
            att majoritetsförhållandena är omvända. I
          </note>
          <note>
            repliken försvarar jag majoriteten i dessa två avseenden i stället
            för att ifrågasätta utskottets skrivning.
          </note>
          <note>
            När det handlar om definitionen av begreppet postal infrastruktur
            säger Hans Stenberg att verkligheten förändras och att vi därför
            inte kan definiera vad postal infrastruktur är. Men i dag behövs
            det. När vi i utskottet uppvaktades av Posten fick vi t.ex. klart
            och tydligt höra att Posten ser t.ex. postnumren som ett kapital,
            en tillgång, som man själv hanterar på ett företagsmässigt vis,
            i stället för att det är något gemensamt, en infrastruktur som
            alla skall kunna bruka.
          </note>
          <note>
            Detsamma gäller naturligtvis för adressändringar och för boxar,
            osv., nämligen att Posten bevisligen - det har bevisats under
            flera år - vill behålla dem för att behålla sin konkurrensfördel.
          </note>
          <note>
            Om vi nu får en ordentlig definition av vad en infrastruktur
            är, innebär det också att vi befrämjar en bättre konkurrenssituation.
            Och det vill vi ha ut av det utredningsarbete som regeringen snarast
            skall återkomma med. Vi vill också att det tillsätts en utredning
            om adressändringarna, så att adressystemet bryts ut och hanteras
            fristående från Posten. Vi anser att det som föreslogs i PTS-rapporten,
            att postoperatörerna bildar en ekonomisk förening, också skall
            föreslås i regeringens utredning.
          </note>
          <note type="speaker">
            Anf. 75 HANS STENBERG (s) replik:
          </note>
          <note>
            Fru talman! Jag tror att det är olyckligt att i detalj lägga
            in vad vi menar med postal infrastruktur. I detta betänkande pekar
            vi ju ut ett antal områden, bl.a. det som Tuve Skånberg tog upp,
            postnummersystemet, postboxar och eftersändning av post och adressändringar.
            Det kan mycket väl komma till nya saker framöver som vi inte ens
            kan föreställa oss vad det är.
          </note>
          <note>
            I sådana fall, dvs. om vi ser att mer behöver tas in i detta
            begrepp, är det lämpligt att riksdagen, om man märker att tiderna
            förändras, ändrar lagstiftningen.
          </note>
          <note>
            Men om man i dag skulle försöka göra en kartläggning av hur det
            ser ut, gissar jag att det skulle bli något som man får göra om
            ganska snart. Och de områden som Tuve Skånberg tar upp reglerar
            vi faktiskt i detta betänkande.
          </note>
          <note type="speaker">
            Anf. 76 TUVE SKÅNBERG (kd) replik:
          </note>
          <note>
            Fru talman! Jag anser att riksdagens ledamöter i huvudsak har
            kunnat inse var skiljelinjerna går. De är inte så stora, men de
            finns verkligen. Jag vill därför gå vidare och få ett svar när
            det gäller den reservation som jag har valt att yrka bifall till,
            nämligen reservation 7 om skärpta krav på övernattbefordran av
            brev.
          </note>
          <note>
            Håller inte Hans Stenberg med mig om att det är bra att skärpa
            kraven på Posten, så att Posten får ökade krav på sig när det
            gäller tiderna för övernattbefordran?
          </note>
          <note type="speaker">
            Anf. 77 HANS STENBERG (s) replik:
          </note>
          <note>
            Fru talman! Enligt min uppfattning är det en överloppsgärning
            att agera på detta sätt. Vi har ju ett
          </note>
          <note>
            EU-direktiv som vi använder som norm i detta sammanhang. Sedan
            är detta självklart en fråga om konkurrens mellan de olika operatörerna.
          </note>
          <note>
            Jag har varit ute på ganska många postkontor och postterminaler.
            Där har jag sett att det finns en mycket stark strävan från Posten
            att bli bättre på detta område. Att skärpa lagstiftningen förändrar
            ju egentligen ingenting. Som Tuve Skånberg redan vet ligger Posten
            redan i dag långt över detta mål. Och om man är konkurrensutsatt
            strävar man självklart efter att bli så bra som möjligt.
          </note>
          <note>
            Det är lite märkligt att de partier som hela tiden talar om den
            fria konkurrensen och om att den skall vara allena saliggörande
            för att få en bra fungerande marknad på område efter område samtidigt
            vill gå in och peta i denna fria konkurrens för vissa företag.
            Jag ser ingen mening med att göra det. Man strävar redan i dag
            efter att bli så bra som möjligt.
          </note>
          <note type="speaker">
            Anf. 78 PER-RICHARD MOLÉN (m) replik:
          </note>
          <note>
            Fru talman! Jag har lite svårt att köpa Hans Stenbergs argument
            att man inte skall reglera den postala infrastrukturen därför
            att utvecklingen går så fort. Just genom att socialdemokraterna
            är så passiva vid detta tillfälle så låter de egentligen hela
            regleringen ligga inom ramen för den största postoperatören, nämligen
            hos Posten. Passivt låter socialdemokraterna Posten mer eller
            mindre styra och reglera marknaden. Och det kan ju inte vara någonting
            som är särskilt önskvärt.
          </note>
          <note>
            Jag tycker att det hade varit bättre att i dag på en gång definiera
            och lägga in den postala infrastrukturen och dess ramar och riktlinjer.
            Sedan finns det ju ingenting som hindrar att regeringen nästa
            år, om utvecklingen skulle gå så mycket snabbare, kan göra ändringar.
            Men detta passiva ställningstagande, att egentligen stärka och
            bevara Postens inflytande, leder till en obalans när det gäller
            konkurrens och fria postoperatörers möjligheter att hävda sig
            på en marknad där Posten inte har speciellt goda records med alla
            instämningar till Marknadsdomstolen som man under årens lopp har
            hamnat i.
          </note>
          <note type="speaker">
            Anf. 79 HANS STENBERG (s) replik:
          </note>
          <note>
            Fru talman! Jag har väldigt svårt att se vad det egentligen skulle
            leda till. Vad är det egentligen som
          </note>
          <note>
            Per-Richard Molén saknar och som man skulle lägga in här, förutom
            postboxarna, postnummersystemet och det som regleras i övrigt
            i detta betänkande? Jag har väldigt svårt att se att det skulle
            leda särskilt långt att göra den här förändringen.
          </note>
          <note>
            Det är riktigt att man i utredningen har lagt ett förslag om
            det här men jag tycker att förslaget är ganska luddigt skrivet.
            I praktiken innebär det att vi från riksdagens sida tar en lag
            som vi inte riktigt vet innebörden av. Vi överlåter åt Post- och
            Telestyrelsen att bestämma vad som omfattas av lagen. Av rättssäkerhetsskäl
            känns det, tycker jag, inte som en bra väg att gå.
          </note>
          <note type="speaker">
            Anf. 80 PER-RICHARD MOLÉN (m) replik:
          </note>
          <note>
            Fru talman! Om man inte reglerar detta med postnummer utan bibehåller
            och konserverar systemet med postnummer, postboxar och adressändringar
            får vi en situation av formen status quo. Jag kan inte förstå
            detta. Först har regeringen lämnat ett mandat till Post- och Telestyrelsen,
            som sedan lägger ett förslag om hur man skall lösa det här med
            adressändringar som upplevs så viktigt från de andra 70 aktörernas
            sida. Vidare gäller det postboxar och postnummer. Sedan går regeringen
            inte med på förslaget, trots att PTS:s förslag backas upp av Riksskatteverket,
            Riksrevisionsverket, Kommunförbundet, Konkurrensverket och Lantmäteriverket.
            Fem stora stöttar alltså PTS. Ändå går regeringen inte med på
            något som är så kolossalt önskvärt. I stället nöjer man sig med
            att låta Posten förhala, fördröja och försöka förhandla fram privaträttsliga
            överenskommelser och avtal som mera tillgodoser Posten än de andra.
          </note>
          <note>
            Det är inte fråga om ett ärligt syfte att skapa mer av rättvisa
            och jämställdhet när det gäller alla aktörerna på postmarknaden.
          </note>
          <note type="speaker">
            Anf. 81 HANS STENBERG (s) replik:
          </note>
          <note>
            Fru talman! Jag blir lite förvånad. Det är ju inte så att vi
            i det här betänkandet inte reglerar postnummersystemet, postboxarna,
            eftersändningen av post och adressändringarna. Allt det här regleras
            faktiskt i detta betänkande. Jag blev ytterst förvånad när jag
            hörde Per-Richard Moléns senaste inlägg.
          </note>
          <note>
            Jag tror att inställningen hos Moderaterna och vissa av de andra
            borgerliga partierna grundas på att man går in i frågan med fel
            grundsyn. Man ser hela postlagstiftningen som ett instrument för
            att skapa likvärdiga konkurrensvillkor på postmarknaden. Det viktigaste
            för er är ju att skapa likvärdiga konkurrensvillkor.
          </note>
          <note>
            Det är klart att det är viktigt att ha likvärdiga konkurrensvillkor,
            med en fungerande konkurrens, men det är faktiskt inte det som
            är huvudsyftet. Det måste ni också komma ihåg. Huvudsyftet med
            postlagstiftningen är att se till att alla människor i landet
            garanteras en bra postservice, oavsett var man bor. Nu råkar situationen
            vara att vi faktiskt inte har en fungerande marknad överallt och
            aldrig kommer att ha det. I den yttersta glesbygden kommer det
            nämligen aldrig att finnas en fungerande marknad för det här.
            Möjligen kan en marknad skapas med statliga subventioner och med
            konstlade medel men en fungerande marknad finns de facto inte.
          </note>
          <note>
            Vi måste ha en postlagstiftning som i grunden tar sikte på människornas
            behov av postservice. Det är det viktigaste, även om t.ex. detta
            med konkurrensneutralitet också är viktigt.
          </note>
          <note type="speaker">
            Anf. 82 MIKAEL JOHANSSON (mp) replik:
          </note>
          <note>
            Fru talman! Vilka förändringar ser Hans Stenberg inom postal
            infrastruktur inom ett par år eller inom 15
          </note>
          <note>
            år?
          </note>
          <note>
            Posten AB har besökt utskottet. Man angav inga förändringar gällande
            den postala infrastrukturen.
          </note>
          <note>
            Därför vore det mycket intressant om ni socialdemokrater kunde
            redovisa förändringar som så att säga skulle minska er vilja att
            definiera begreppet postal infrastruktur.
          </note>
          <note type="speaker">
            Anf. 83 HANS STENBERG (s) replik:
          </note>
          <note>
            Fru talman! Det är just det som är bekymret. Om jag kunde peka
            ut vilka nya system som skall komma skulle jag inte tveka en sekund
            när det gäller att definiera begreppet postal infrastruktur.
          </note>
          <note>
            Vi ser här en teknisk utveckling. Ta t.ex. de massadresserade
            breven. Räkningar t.ex. skrivs i dag ut på andra orter än där
            företaget ligger. Företaget kan ligga i Gävle men räkningen skrivs
            ut i Sundsvall t.ex. Där kan vi mycket väl tänka oss en helt annan
            utveckling framöver med ny teknik. Det är ett exempel men annat
            kan dyka upp framöver som vi i dag inte har en aning om. Det är
            just därför som vi undrar vad postal infrastruktur är. Är det
            brevlådan hemma?
          </note>
          <note>
            Var skall gränsen dras? Allt det här behövs ju för att postservicen
            skall fungera.
          </note>
          <note type="speaker">
            Anf. 84 MIKAEL JOHANSSON (mp) replik:
          </note>
          <note>
            Fru talman! Att Hans Stenberg inte ser att några förändringar
            är på gång behöver ju inte hindra oss i dag att i lagen införa
            en definition av begreppet postal infrastruktur. I fråga om nästa
            betänkande som skall tas upp här i dag har jag uppfattat att ändringar
            i telelagen är ständigt återkommande lagändringar. Vi måste väl
            kunna göra motsvarande i postlagen när det gäller definitionen
            av begreppet postal infrastruktur.
          </note>
          <note type="speaker">
            Anf. 85 HANS STENBERG (s) replik:
          </note>
          <note>
            Fru talman! Mikael Johansson, vad är det egentligen som fattas?
            Vad är det mer som vi - alltså utöver postnummersystemet, postboxarna,
            eftersändningen av post och adressändringen - behöver definiera?
          </note>
          <note>
            Nämnda delar definieras ju och läggs fast här. Där reglerar vi.
            Men vad är det som ytterligare behöver regleras?
          </note>
          <note>
            Mikael Johansson vill att jag skall peka ut vad som kan komma.
            Men jag tycker att vi här faktiskt reglerar vad vi i dag kan se
            och sätter upp regelverk för det. Vad som föreslås i utredningen
            och vad PTS
          </note>
          <note>
            önskar är ett slags luddig grund skrivning om vad som är postal
            infrastruktur. Sedan skall man överlåta åt PTS att självt avgöra
            vilka komponenter i det nya som kommer som skall höra dit. Så
            tycker jag inte att vi skall hantera detta.
          </note>
          <note>
            Om vi när det gäller det nya som kommer vill lägga in mer i begreppen
            skall vi ta den diskussionen om det här i Sveriges riksdag. Vi
            skall inte överlåta åt tjänstemän på Post- och Telestyrelsen att
            fatta de besluten.
          </note>
          <note type="speaker">
            Anf. 86 SVEN BERGSTRÖM (c):
          </note>
          <note>
            Fru talman! När man inte i tid anmäler sig till debatten blir
            det som det blir. Jag har i alla fall fått fyra minuters talartid
            och tackar för det.
          </note>
          <note>
            Trots flera reservationer och en debatt som ger intryck av stora
            motsättningar tycker jag att det är viktigt att slå fast att det
            faktiskt finns en betydande enighet i trafikutskottet och, hoppas
            jag, i denna kammare om de beslut som vi nu är på väg att fatta
            med anledning av propositionen om postal infrastruktur.
          </note>
          <note>
            De beslut vi nu tar är ett betydande steg mot att skapa rimligare
            och rättvisare villkor för de alltfler aktörer som är verksamma
            inom området och som länge ansett sig betraktade som småhandlare
            bredvid stora starka Posten.
          </note>
          <note>
            På de två punkter där utskottet vill gå längre än regeringen
            vill vi uppdra åt regeringen att utreda frågan om tillgång till
            adressändringssystemet. Dessutom tycker vi att postlagen bör tillföras
            en definition av begreppet infrastruktur. Mer dramatiska än så
            är inte våra två tillkännagivanden i frågan.
          </note>
          <note>
            Per-Richard Molén dramatiserar så mycket han kan här och sjunger
            väldigt tydligt avregleringens och marknadens lov. Han angriper
            också oss i Centerpartiet och säger att vi går monopolisternas
            ärenden därför att vi inte var följsamma i postnummerfrågan.
          </note>
          <note>
            Då är det intressant att ta del av vad de berörda parterna säger,
            t.ex. Postoperatörernas förbund. Vi fick ju alla brev från dem
            i april. De säger att det med det förslag som nu faktiskt kommer,
            och som i allt väsentligt tillstyrks, tas ett mycket betydelsefullt
            steg mot en välfungerande marknad. Det är postoperatörerna själva
            som säger det. De tycker att det är viktigt och bra. Då tycker
            jag att det är lite magstarkt att överdramatisera och göra detta
            till någon ideologisk barriär och en stor fråga som vi skulle
            vara oense om.
          </note>
          <note>
            Den kritik som funnits är att Posten AB ansetts utnyttja den
            postala infrastrukturen som ett konkurrensmedel. Och det är naturligtvis
            så att för alla oss som ser poänger med väl fungerande marknader
            är rättvisa, likvärdiga villkor för olika parter av avgörande
            betydelse. Det är sådant som pris, kvalitet och funktion som skall
            vara avgörande för kundens val, inte tillgången till en infrastruktur
            präglad av det som en gång var en monopolsituation för det stora
            statliga företaget.
          </note>
          <note>
            I flera tidigare inlägg har redogjorts för majoritetens syn på
            dessa frågor, och reservationerna har också redovisats. För Centerpartiets
            del är det en hjärtefråga att vi har en väl fungerande grundläggande
            samhällsservice över hela vårt land. Till detta hör den postala
            infrastrukturen, liksom teleförbindelser, vägar och kollektiva
            kommunikationer.
          </note>
          <note>
            Därför är det av central betydelse för oss att samtidigt som
            vi bejakar och ställer oss positiva till mångfald, konkurrens
            och marknadstänkande betona hela landets rätt till en god grundläggande
            samhällsservice. Det är samhällets ansvar. Och där är en daglig
            god postservice en av de viktigaste delarna. Även om alltfler
            av oss nu är uppkopplade på datanätverk och Internet med sekundsnabb
            kommunikation är fortfarande den traditionella postservicen av
            mycket stor betydelse.
          </note>
          <note>
            Vi fick för några månader sedan exempel på hur viktigt detta
            är för vanliga människor när Betalserviceutredningen kom med sitt
            förslag med dramatiska försämringar i möjligheterna till kassaservice
            ute på landet. Det visade vilken oerhört stor betydelse detta
            har för väldigt många människor, om vi menar allvar med att hela
            Sverige skall kunna leva och utvecklas.
          </note>
          <note>
            Fru talman! Mina fyra minuter har gått, och jag vill avsluta
            med att säga att jag självklart står bakom alla de reservationer
            där vi varit delaktiga. För tids vinnande yrkar jag inte bifall
            till samtliga utan bara till reservation 8.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            9 § Ändringar i telelagen m.m.
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU12
          </note>
          <note>
            Ändringar i telelagen m.m. (prop. 1998/99:92 och prop. 1998/99:72)
          </note>
          <note type="speaker">
            Anf. 87 TOM HEYMAN (m):
          </note>
          <note>
            Fru talman! Vi har fått en ny telelag att behandla, en lag som
            utgår från ett EU-direktiv. Men de svenska lagstiftarna har i
            sin nit gått längre än vad direktivet kräver och därmed skapat
            problem i Sverige.
          </note>
          <note>
            Det är väl känt att polisen i sitt spaningsarbete väldigt ofta
            rutinmässigt spårar telefonsamtal. I ett uppmärksammat mål i våras,
            som gällde ett mord inom rivaliserande mc-gäng, var telefontrafiken
            det avgörande beviset för att få en fällande dom.
          </note>
          <note>
            Den franska polisen har nyligen löst ett uppmärksammat fall på
            Korsika genom att kartlägga telefontrafiken under en förhållandevis
            lång tid. I den nu pågående utredningen om polismorden i Östergötland
            kan telefontrafiken vara av stort intresse i brottsutredningen.
          </note>
          <note>
            Med den nya lagstiftningen blir detta inte möjligt.
          </note>
          <note>
            För i de flesta fall har man ingen misstänkt när man börjar.
            Man har inga domstolsbeslut att stödja sig på, och därmed kommer
            det heller inte att finnas några uppgifter som kan användas eftersom
            telefonbolagen, enligt 49 § "skall utplåna eller avidentifiera
            uppgifterna vid samtalets slut eller när meddelandet nått mottagaren".
          </note>
          <note>
            Direktivet är mera oklart skrivet. Enligt artikel 1
          </note>
          <note>
            punkt 1 skall uppgifterna visserligen utplånas. Läser man vidare
            ser man under punkt 5 att det inte skall påverka behöriga myndigheters
            möjligheter att få uppgifter enligt nationell lagstiftning. Det
            är inte solklart hur detta skall tolkas, men den svenska lagstiftningen
            ger inte samma frihet.
          </note>
          <note>
            Vi upptäckte detta allför sent. Tyvärr, fru talman, kan det lätt
            ske. Det går inte att fördjupa sig i detaljerna i varje mening
            i alla de texter som vi varje vecka förutsätts besluta om. Det
            framgick inte av propositionens text att de svenska reglerna skulle
            vara annorlunda än direktivets. Vi har därför av formella skäl
            inte kunnat lägga fram något konkret förslag till motsvarande
            lagändring i vår reservation.
          </note>
          <note>
            Den moderata motionen utgår från problemet med direktivet, och
            vi begär att regeringen tar upp denna fråga i kommissionen så
            att det vällovliga kravet på stärkt integritetsskydd inte också
            blir en skyddande mur för kvalificerad kriminalitet. Det gäller
            närmast en ändring av artikel 6 i teledataskyddsdirektivet.
          </note>
          <note>
            Majoriteten visar stor förståelse för de synpunkter som vi fört
            fram i motionen. Problemet är väl snarast att majoritetens uppfattning
            inte stämmer med lagförslaget. Den välvilliga förhoppningen att
            regeringen skall återkomma till riksdagen, om det visar sig att
            lagen medför problem, blir också meningslös. Lagen förutsätts
            träda i kraft om en månad. Så skadan är redan skedd.
          </note>
          <note>
            Jag vet inte om det är tekniskt möjligt för telebolagen att ändra
            sina dataprogram till dess, eller om regeringen kan utfärda någon
            form av dispens tills vidare, men så mycket är helt klart att
            om lagen skall följas som den är skriven uppstår mycket stora
            problem i polisens arbete.
          </note>
          <note>
            Jag yrkar därmed bifall till reservation nr 1.
          </note>
          <note>
            Moderata samlingspartiet stöder även reservation nr 2. Integritetsfrågor
            är viktiga och skall inte kunna förändras genom myndighetsbeslut.
          </note>
          <note>
            Slutligen, fru talman, för vi fram konkurrensfrågorna i reservation
            nr 3. Det är kända synpunkter som vi framfört här i kammaren många
            gånger, och jag yrkar inte bifall till dessa reservationer i dag.
          </note>
          <note type="speaker">
            Anf. 88 JOHNNY GYLLING (kd):
          </note>
          <note>
            Fru talman! De ändringar i telelagen som riksdagen nu skall besluta
            om innebär ett förverkligande av ett antal EG-direktiv, som syftar
            till att stärka både integritetsskyddet samt abonnentens makt
            gentemot teleoperatören. Lagändringarna skall också syfta till
            att möjliggöra en ökad konkurrens på teleområdet.
          </note>
          <note>
            Kristdemokraterna välkomnar denna inriktning, och vi är i grunden
            positiva till lagändringarna. Däremot har vi en del synpunkter
            på bl.a. den omfattande detaljregleringen, vilket föranleder mig
            att yrka bifall till reservation nr 2.
          </note>
          <note>
            Fru talman! Kommunikationsforskningsberedningen har i sitt remissvar
            funnit att införlivandet av direktiven i telelagen verkar komplicerat
            och ogenomskinligt, varför direktiven i stället borde fastställas
            i särskild lag där den principiella grundnivån ges, oberoende
            av vilken teknisk lösning som i praktiken för tillfället avses.
            Vi delar denna uppfattning, och därav reservationen.
          </note>
          <note>
            Utöver de reservationer vi deltar i har vi i vår motion T22 tagit
            upp två andra saker som regeringen borde ta till sig. Det ena
            är att sätta stopp för den snedvridna prispolitiken som Telia
            tillämpar på
          </note>
          <note>
            ISDN-tjänster. Det verkar på priserna som om förste abonnenten
            på en plats får betala hela framdragningen. Exemplet i Computer
            Sweden nyligen visade att en privatperson som hade ISDN skulle
            få betala
          </note>
          <note>
            60 000 kr för att flytta mellan två Stockholmsförorter.
          </note>
          <note>
            Det är alltså inte bara i glesbygden som det är dyrt med ISDN.
            Denna teknik är inte den slutgiltiga lösningen, men den har stor
            betydelse för småföretagare, distansarbetare och studerande. Det
            finns uppenbarligen för liten konkurrens på dessa tjänster. Vi
            har i motionen begärt att regeringen skall utnyttja sitt bemyndigande
            i telelagen och sätta ett pristak för dessa tjänster.
          </note>
          <note>
            Dessutom vill vi omdefiniera § 1 i telelagen, så att man byter
            ordet "låghastighetsmodem" till
          </note>
          <note>
            "höghastighetsmodem". Det skulle innebära att alla operatörer
            som vill tillhandahålla teletjänster måste höja hastigheten väsentligt.
            Tyvärr fick vi inte gehör för dessa yrkanden rent formellt, eftersom
            de ligger utanför regeringens proposition. Men, fru talman, vi
            avser att återkomma i denna fråga. Avregleringen och den fria
            konkurrensen skall naturligtvis åtföljas av omtanke om glesbygden
            och om konsumenterna.
          </note>
          <note>
            Därför hade det varit på sin plats med en kommentar från majoriteten
            om just priserna på ISDN-tjänsterna.
          </note>
          <note type="speaker">
            Anf. 89 STURE ARNESSON (v):
          </note>
          <note>
            Fru talman! Först ber jag att få yrka bifall till utskottets
            hemställan i betänkandet.
          </note>
          <note>
            År 1993 togs det första steget mot en avreglerad telemarknad
            i Sverige, och inom EU har telemarknaden avreglerats i de flesta
            länder 1998. I EU har nu vissa direktiv antagits mot en ytterligare
            avreglering, och regeringens förslag innebär en anpassning till
            dessa direktiv.
          </note>
          <note>
            Tom Heyman påpekar att teleoperatören, för att stärka teleabonnenternas
            integritetsskydd, skall utplåna eller avidentifiera uppgifter
            efter samtalets slut. Vi var först, i likhet med Tom Heyman och
            Moderaterna, lite tveksamma till detta. Men det här gäller inte
            om beslut har fattats om hemlig teleavlyssning eller teleövervakning.
            Och om abonnenten begär spårning av störande samtal skall uppgifterna
            också lagras och hållas tillgängliga av teleoperatören. Det tycker
            vi låter betryggande och ser därmed ingen anledning att stödja
            Moderaternas reservation.
          </note>
          <note>
            Vissa bestämmelser i de aktuella direktiven är på en sådan detaljnivå
            att de inte lämpar sig för lagreglering. Vi anser det tillfyllest
            att regeringen får meddela närmare föreskrifter i dessa frågor.
            Det gäller behandling av personuppgifter, tillhandahållande av
            nummerpresentation, vidarekoppling och kataloguppgifter.
          </note>
          <note>
            Vi har kommit en bit när det gäller avreglering.
          </note>
          <note>
            Nummerportabilitet, dvs. att man får behålla numret vid byte
            av teleoperatör, införs den 1 juli 1999, och s.k. equal access
            genomförs den 11 september 1999.
          </note>
          <note>
            Då kan man välja vilken operatör man vill och behöver sedan inte
            slå ett särskilt prefix.
          </note>
          <note>
            Däremot vill vi behålla accessnätet i statens ägo.
          </note>
          <note>
            Vi tror att detta befrämjar konkurrensen på teletjänster genom
            att vi upprätthåller en maximal tillgänglighet för alla operatörer.
            Detta är också en garanti för tillgängligheten i glesbygden.
          </note>
          <note>
            När det gäller s.k. tredjepartsaccess i mobiltelefonnätet, dvs.
            att vissa tillståndshavare genom tillståndsvillkor kan åläggas
            skyldighet att tillhandahålla nätkapacitet i sina mobila telenät,
            är vi i Vänsterpartiet negativa. Vi menar att de nya operatörerna
            kommer till ett dukat bord. De slipper investera i det som är
            dyrt, nämligen det mobila accessnätet, dvs. basstationerna. Vem
            vill i så fall investera i nya nät i framtiden? Och täckning i
            glesbygd, som Torgny Danielsson från Värmland har en motion om,
            kan vi i så fall bara drömma om.
          </note>
          <note>
            Slutligen vill jag säga att vi, när det gäller framtida investeringar
            i bredband för IT, har samma inställning. Vi menar att staten
            bör äga eller åtminstone kontrollera detta och upplåta det till
            olika operatörer.
          </note>
          <note type="speaker">
            Anf. 90 TOM HEYMAN (m) replik:
          </note>
          <note>
            Fru talman! Det är riktigt, Sture Arnesson, att det finns ett
            undantag om det finns ett domstolsbeslut om registrering av samtalen.
            Men problemen uppstår ju i de fall då man inte har den mycket
            starka misstanke som krävs för att få ett domstolsbeslut, och
            så är det i de flesta fall. Man har kanske bara en skälig förmodan.
            Man kanske bara har tagit en misstänkt på gatan.
          </note>
          <note>
            Man har kanske haft ett inbrott och vill veta vilka som har ringt
            till telefonen i lägenheten. Det kommer inte att bli möjligt att
            få den här typen av uppgifter.
          </note>
          <note>
            Det är det problemet som vi lyfter fram. Det andra är naturligtvis
            inget problem, som Sture Arnesson säger.
          </note>
          <note type="speaker">
            Anf. 91 STURE ARNESSON (v) replik:
          </note>
          <note>
            Fru talman! Jag håller med om detta. Men det här är samtidigt
            en integritetsfråga, och jag tycker inte att man skall kunna avlyssna
            vem som helst på lösa boliner. Det skall finnas en skälig misstanke,
            och polisen skall ha tillstånd till detta.
          </note>
          <note type="speaker">
            Anf. 92 TOM HEYMAN (m) replik:
          </note>
          <note>
            Fru talman! Det rör sig inte om avlyssning. Det är en helt annan
            sak. Det här rör sig om att spåra kopplingar.
          </note>
          <note type="speaker">
            Anf. 93 STURE ARNESSON (v) replik:
          </note>
          <note>
            Fru talman! Det är riktigt, men jag hävdar nog ändå att integriteten
            kan kränkas i de fallen.
          </note>
          <note type="speaker">
            Anf. 94 MONICA GREEN (s):
          </note>
          <note>
            Fru talman! Sverige är ett telefonland, både när det gäller det
            fasta nätet och mobiltelefonanvändandet. Telelagen är en färskvara.
            Vi ändrar den varje år.
          </note>
          <note>
            Man kan tycka att det är lite jobbigt att hänga med i svängarna
            för att kunna följa lagen, men vi skall ha klart för oss att den
            här snabba tekniska utvecklingen och internationaliseringen underlättar
            för kommunikationer mellan människor, individer och företag. I
          </note>
          <note>
            och med avregleringen i Sverige och i resten av EU
          </note>
          <note>
            måste lagstiftningen anpassas. Vi måste se till att vi har en
            modern lagstiftning som är anpassad till den nya tekniken.
          </note>
          <note>
            I Europeiska unionen skall vi ha en gemensam öppen telemarknad,
            och vi skall nu införliva några
          </note>
          <note>
            EU-direktiv som flera länder redan har införlivat. Vi skall ha
            ett starkt integritetsskydd, men vi skall även i framtiden kunna
            använda oss av teleavlyssning och teleövervakning i brottsbekämpande
            arbete. De som blir telefontrakasserade skall också ges möjlighet
            att stänga av ett visst nummer, så att t.ex. någon som ringer
            upp en kvinna flera gånger på en natt inte når fram.
          </note>
          <note>
            Vi skall se till att direktivet om personuppgifter och skydd
            för privatlivet inom telekommunikationsområdet införlivas. Vi
            skall tillhandahålla det öppna nätverket. Det är också ett direktiv.
            Och det handlar om direktivet för tjänster när det gäller telekommunikation
            i en konkurrensutsatt miljö.
          </note>
          <note>
            Det är en ganska stor samsyn i utskottet när det gäller dessa
            frågor och att vi nu införlivar de här direktiven. Det är egentligen
            bara några få frågor som skiljer oss åt. Det gäller bl.a. det
            som Moderaterna har tagit fram om brottsbekämpande uppgifter.
            Vi går
          </note>
          <note>
            Tom Heyman till mötes. Vi skriver i stort sett detsamma som står
            i hans reservation, nämligen att det finns skäl för regeringen
            att i EU-samarbetet verka för en effektiv brottsbekämpning och
            att återkomma och redovisa resultatet för riksdagen.
          </note>
          <note>
            Det finns också en reservation som handlar om att det är för
            många detaljer och om att vi har valt att ta bort en del saker
            från lagen. Men det har vi gjort just av den anledningen att det
            är många detaljer. Det är för detaljrikt för att man skall kunna
            ha med det i lagen. Av den anledning finns det nu i direktiven
            i stället.
          </note>
          <note>
            Med dessa ord vill jag yrka bifall till hemställan i betänkandet,
            och jag tycker att vi nu vässar lagstiftningen ännu en gång.
          </note>
          <note>
            Tack!
          </note>
          <note type="speaker">
            Anf. 95 SVEN BERGSTRÖM (c):
          </note>
          <note>
            Fru talman! Det är nog precis som Monica Green säger: Telelagen
            är med dagens utveckling en färskvara. Det är viktigt att vi följer
            den noga och försöker anpassa den så att den inte blir ett hinder
            för utvecklingen.
          </note>
          <note>
            Telemarknaden har ju avreglerats i Sverige, och det har inneburit
            att främst storföretagen och storstadsområdena på många sätt har
            fått förbättringar.
          </note>
          <note>
            Glesbygden och de mindre företagen har inte alls i samma utsträckning
            kommit i åtnjutande av dessa förbättringar. Detta är bakgrunden
            till den reservation som jag vill yrka bifall till, nämligen reservation
            4 om uppföljning och utvärdering. Vi tycker att det finns anledning
            att titta på vilka konsekvenser detta har fått. Johnny Gylling
            var också inne på hur orimligt det här kan slå, när man får betala
            avgifter beroende på huruvida det redan finns en anslutning till
            ISDN
          </note>
          <note>
            eller inte i det aktuella området.
          </note>
          <note>
            Sedan, fru talman, skulle jag vilja gå emot det som är brukligt
            och yrka bifall till en reservation som vi inte är delaktiga i
            men som jag redan i utskottet aviserade att vi kanske ville ansluta
            oss till, nämligen moderaternas reservation 1. Jag tycker att
            det ligger väldigt mycket i den argumentation som Tom Heyman redovisar
            här i kammaren. När man funderar på de här frågorna är det ingen
            tvekan om att detta kommer att innebära betydande svårigheter
            för polisen att jobba effektivt. Vi har på senare tid sett exempel
            på att man haft mycket stor nytta av att kunna gå in och kolla
            mobiltelefontrafik mellan brottslingar.
          </note>
          <note>
            Det är naturligtvis en omöjlighet att i förväg peka ut alla de
            presumtiva människor som kommer att hamna i de här situationerna.
            Därför ser vi det som en försvårande omständighet om riksdagen
            nu skulle gå på det här EG-direktivet såsom regeringen och majoriteten
            föreslår.
          </note>
          <note>
            Vi tycker att det ligger väldigt mycket i den argumentation som
            har redovisats och yrkar alltså bifall också till reservation
            1.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            10 § Utveckling av nya bilmotorer och alternativa drivmedel
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU12
          </note>
          <note>
            Utveckling av nya bilmotorer och alternativa drivmedel
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 juni.)
          </note>
          <note>
            11 § Vissa utrikeshandelspolitiska frågor
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU13
          </note>
          <note>
            Vissa utrikeshandelspolitiska frågor (skr. 1998/99:59)
          </note>
          <note type="speaker">
            Anf. 96 KARIN FALKMER (m):
          </note>
          <note>
            Fru talman! Jag skall redan från början tala om att jag kommer
            att hålla på något längre än mina anmälda sex minuter.
          </note>
          <note>
            Sverige har under lång tid varit en stark förespråkare för frihandel.
            Det finns få ting som så framgångsrikt verkar som tillväxt- och
            välståndsskapande kraft i vår värld som det fria handelsutbytet
            mellan länder. Tillsammans med en liberaliserad handel är fria
            kapitalrörelser också ovärderliga som instrument för välfärdsutvecklingen
            såväl i vårt eget land som i världen i övrigt.
          </note>
          <note>
            I takt med den snabba globaliseringen har handelsutbytet i världen
            vuxit. Samtidigt har också förståelsen för värdet av en friare
            världshandel där också kapital kan röra sig fritt ökat. När WTO
            trädde i kraft
          </note>
          <note>
            1995 fick världen i ett slag betydligt klarare handelspolitiska
            spelregler, både vad gäller tullar och andra regler. Världshandeln
            fick då äntligen ett genuint globalt regelverk där i princip alla
            regler skall gälla alla medlemsländer.
          </note>
          <note>
            Samtidigt ändrades förutsättningarna för det svenska handelspolitiska
            agerandet radikalt i och med att Sverige blev medlem i EU. Sverige
            tvingades att ta över ett gränsskydd som delvis rimmar illa med
            svensk handelspolitisk tradition och som strider mot svenska näringslivsintressen.
          </note>
          <note>
            Dock uppvägdes dessa nackdelar av att vi fick möjlighet att påverka
            EG:s handelspolitik. Det är viktigt att Sverige utnyttjar detta.
            Sverige bör ta vara på varje chans att aktivt driva och främja
            frihandelns idéer inom den största handelspolitiska enheten i
            världen. I det arbetet är det en styrka att det råder en bred
            politisk enighet i vårt land om värdet av en liberaliserad världshandel.
          </note>
          <note>
            Oberoende av regering har Sverige under årens lopp varit en stark
            kraft i de internationella handelsförhandlingarna. Det ligger
            nu ett stort ansvar på regeringen att fortsätta den frihandelsvänliga
            linjen genom att vara pådrivande i EG inför en kommande
          </note>
          <note>
            WTO-runda.
          </note>
          <note>
            Efter de glädjande framgångar för världshandeln som uppnåddes
            efter åtta års GATT-förhandlingar och genom bildandet av Världshandelsorganisationen,
            WTO, återstår det en hel del arbete för att vidga och trygga frihandeln
            globalt. Det är därför mycket bra att regeringen arbetar för att
            en ny WTO-runda skall komma till stånd och att rundan skall ha
            en bred och omfattande dagordning.
          </note>
          <note>
            Det är uppenbart att WTO måste stärkas och att
          </note>
          <note>
            WTO:s tvistlösningsmekanism måste förbättras så att den kan fungera
            som ett effektivt verktyg mot protektionism. WTO måste få bättre
            möjligheter att stoppa uppseglande handelskonflikter liknande
            den sorgliga banankonflikten mellan EG och USA.
          </note>
          <note>
            Det är utan tvivel en svår men mycket viktig uppgift för Sverige
            att verka för en liberalare utformning och tillämpning av EG:s
            olika handelspolitiska instrument. För WTO-rundan bör EG sätta
            som mål att avskaffa alla tullar på industrivaror.
          </note>
          <note>
            Sverige bör vidare ta på sig rollen att konsekvent försöka minska
            användningen av antidumpningsåtgärder inom EG. Dessa åtgärder
            är visserligen ett tillåtet instrument i WTO. Likafullt är det
            viktigt att förhindra att den europeiska unionen och därmed
          </note>
          <note>
            Sverige i vår omvärld framstår som tillskyndare av antidumpningsåtgärder
            för att lösa ekonomiska eller strukturella problem i enskilda
            medlemsländer.
          </note>
          <note>
            Bland viktiga områden som bör komma upp på
          </note>
          <note>
            WTO:s dagordning finns reglerna för tjänstehandeln
          </note>
          <note>
            - inte minst gäller det den exploderande elektroniska handeln
            - och de konkurrensrättsliga frågorna.
          </note>
          <note>
            Ett annat område som WTO bör ta sig an är att skapa regler för
            icke-diskriminering, investeringsskydd och transparens när det
            gäller investeringar.
          </note>
          <note>
            Lika angeläget som det är för vårt land att få direktinvesteringar
            till Sverige är det för u-länderna att få den draghjälp genom
            kapitalöverföring, överföring av kunskaper och utvecklingskraft
            som direktinvesteringar medför.
          </note>
          <note>
            När det gäller jordbrukspolitiken har Sverige genom medlemskapet
            tagit åtskilliga steg tillbaka ur frihandelssynpunkt. Sverige
            bör verka för att EG, som den största aktören i WTO med betydande
            subventioner, förändrar den europeiska jordbrukspolitiken så att
            den kan integreras med världsmarknaden.
          </note>
          <note>
            Det är värt att ytterligare en gång slå fast att Sverige har
            en lång tradition som frihandelns förespråkare i internationella
            sammanhang. Det är en tradition som är väl värd att ömt vårda
            och värna mot alla försåtliga tendenser till protektionism.
          </note>
          <note>
            Det som inför det förestående WTO-arbetet framstår som bekymmersamt
            är att Sveriges regering nu säger sig vilja prioritera arbetsvillkor
            och miljö i den nya WTO-rundan. Att slå in på en sådan väg vore
            att svika den traditionella svenska frihandelslinjen.
          </note>
          <note>
            Vi vet att dessa områden är oerhört kontroversiella för u-länderna.
            Under Singaporemötet kom man efter omfattande diskussioner fram
            till att forumet för att förbättra villkoren på arbetsplatserna
            är och skall vara ILO. Man enades om att sekretariaten i WTO
          </note>
          <note>
            och ILO skulle hålla kontakt.
          </note>
          <note>
            Slutsatsen i Singapore blev alltså att dessa för uländerna så
            kontroversiella frågor inte skulle inlemmas i WTO:s förhandlingsarbete.
          </note>
          <note>
            Fru talman! De minst utvecklade länderna är i dag inte i stånd
            att utnyttja alla de fördelar en friare världshandel kan ge. Den
            viktigaste biståndsinsats vi kan göra för de fattigaste länderna
            är att hjälpa dem att införlivas i det marknadsekonomiska systemet
            och stödja dem för att få i gång en ekonomisk utveckling.
          </note>
          <note>
            Därför skall vi underlätta för dem att sälja sina varor, varav
            jordbruksprodukter, textil och konfektion är huvudprodukter i
            många utvecklingsländer.
          </note>
          <note>
            Inlindat i fagra ord om mänskliga rättigheter och arbetsvillkor
            framförs från fackligt håll, från socialister och nu från regeringen
            krav på sociala åtgärder och miljöåtgärder i WTO. Man tar moraliska
            argument till hjälp när man av egoistiska skäl vill hindra och
            försvåra den fria handeln med utvecklingsländerna.
          </note>
          <note>
            Sverige stöder utvecklingsländerna bäst genom att inom ramen
            för EG öppna handeln för de varor som dessa länder är bäst på
            att producera.
          </note>
          <note>
            Lika viktigt som det var för Sveriges ekonomiska utveckling,
            när vi befann oss i industrialismens vagga, att våra varor kunde
            exporteras är det för uländerna i dag att handeln med deras varor
            inte av diffusa anledningar utsätts för handelshinder. Regeringen
            är inne på fel väg när man stöder de tendenser till protektionism
            som framskymtar i förtäckta ordalag om arbetsvillkor och mänskliga
            rättigheter.
          </note>
          <note>
            För vårt eget lands ekonomiska och sociala utveckling har det
            sedan historisk tid varit direkt avgörande att de varor som vi
            producerat kunnat exporteras utan försvårande hinder. Det är genom
            handeln som vårt lands utveckling från fattigt jordbrukssamhälle
            till industrination blivit möjlig. Med den begränsade hemmamarknad
            som en befolkning på mindre än nio miljoner invånare ger gäller
            denna sanning även i dag. Vi behöver bara se på oss själva för
            att inse den fria handelns betydelse.
          </note>
          <note>
            Fru talman! Med detta yrkar jag bifall till reservation nr 1
            till betänkandet.
          </note>
          <note type="speaker">
            Anf. 97 MARIANNE ANDERSSON (c):
          </note>
          <note>
            Fru talman! Jag tycker först och främst att det är bra att vi
            har fått en skrivelse om handelspolitiken, som vi nu behandlar
            i riksdagen. Handelspolitiken är ju oerhört viktig, kanske den
            allra viktigaste drivkraften för en ekonomisk utveckling. Ändå
            kanske inte min och Centerpartiets uppfattning till alla delar
            stämmer exakt överens med moderaternas, som vi kunde lyssna till
            alldeles nyss.
          </note>
          <note>
            Frihandeln är oerhört viktig, men vi tycker att den också måste
            förenas med t.ex. att man tar hänsyn till internationella miljööverenskommelser
            och sådana saker. Annars tror vi inte att det fungerar i längden.
          </note>
          <note>
            Skall man ha en total frihandel, utan några som helst restriktioner
            och regler, förutsätter det att alla människor har total överblick
            och total kunskap om både miljö och andra effekter. Den kunskapen
            tror vi kanske inte riktigt att alla människor i världen besitter.
          </note>
          <note>
            Dessutom finns det en mängd ekonomiska intressen som kan vilja
            åsidosätta just de saker som vi tycker att det är viktigt att
            slå vakt om.
          </note>
          <note>
            Men jag vill slå fast att det är mycket angeläget att vi i Sverige
            ständigt arbetar för att värna principen för frihandel och uppmärksammar
            protektionistiska inslag i det internationella handelsutbytet.
            Vi har ju noterat ett mycket slående exempel på protektionism
            inom EU. Det var den oacceptabelt långa tid det tog att komma
            fram till ett handelsavtal med Sydafrika.
          </note>
          <note>
            Det var EU:s skydd för sina egna jordbruksprodukter som lade
            hinder i vägen. Nu finns det långt om länge ett avtal. Det var
            förskräckande att det tog så lång tid.
          </note>
          <note>
            Vi är många som är kritiska till det.
          </note>
          <note>
            I den kommande WTO-rundan bör man ha en bred och omfattande dagordning.
            Det är nog alla överens om. Men vi tycker att frågor som ägande,
            miljö, arbetsrätt, mänskliga rättigheter och de fattiga ländernas
            situation också skall in i de här förhandlingarna. Vi menar att
            globala miljöproblem måste lösas genom multilateralt samarbete.
          </note>
          <note>
            Flera av villkoren brukar det hänvisas till som handelshinder,
            ibland även av fattiga länder. Det är en känslig fråga. De uppfattar
            vissa krav som lyxkrav.
          </note>
          <note>
            Men mot det kan man också nämna USA:s vilja att sprida hormonbehandlat
            kött över världen. Det finns intressen både hos de fattigaste
            länderna och de rikaste. Därför är det viktigt att man har ordentliga
            och stabila överenskommelser och att den kommande
          </note>
          <note>
            WTO-rundan verkligen tar hänsyn till alla olika intressen, så
            att inte något väger över, utan att vi verkligen får det som mänskligheten
            behöver för sin framtid. Det är det som vi skall värna, liksom
            att vi också får sådana mekanismer för att skydda konsumenter.
          </note>
          <note>
            Märkning är en mycket viktig fråga när det gäller livsmedels
            kvalitet. Livsmedel är den fråga som diskuteras allra mest. Jordbruket,
            maten och hälsan hänger ihop. Det är naturligtvis oerhört känsligt.
            Det är kanske också det mest omfattande området, där det är svårast
            att komma fram. Vi menar egentligen att det går att upprätthålla
            den jordbrukspolitik som man har i EU, fast vi vill förändra den
            på sikt, och samtidigt tillgodose u-ländernas krav på export.
            Man skall inte ha de här höga skyddsmurarna för u-länderna, utan
            de skall också kunna exportera sina produkter.
          </note>
          <note>
            Det som också är viktigt är att u-länderna inom sig får möjlighet
            till avsättning för sina produkter och kan försörja sin egen befolkning.
            I många länder är det faktiskt ett stort problem.
          </note>
          <note>
            När det gäller jordbruket finns det något som brukar kallas multifunktionalitet.
            Den näringen har så många andra effekter på hela samhället och
            hela miljön att man inte enbart kan titta på pengar och handel
            fram och tillbaka. Man måste faktiskt ta hänsyn till t.ex. biologisk
            mångfald, miljö och sådana saker.
          </note>
          <note>
            Det pågår en patentering av jordbruksprodukter.
          </note>
          <note>
            Den skall vara färdig före år 2000. Många u-länder håller på
            med sådan verksamhet och försöker komma fram inom det området.
            Men man har mycket svårt att hinna med det inom den angivna tiden.
            Det finns krav på att man skulle kunna förlänga implementeringstiden
            med fem år så att man får tid att genomföra detta.
          </note>
          <note>
            Det handlar väldigt mycket om att bönder i de fattiga länderna
            skall kunna använda sitt eget utsäde och sådana saker och därmed
            också hävda den biologiska mångfald och den genetiska resurs som
            det innebär att använda det urgamla utsäde som man alltid har
            använt. Det hotas nu. Det är viktigt att vi i
          </note>
          <note>
            Sverige slår vakt om den delen.
          </note>
          <note>
            En del av detta har vi skrivit om i den ganska omfattande reservation
            som vi tillsammans med kristdemokraterna har fogat till betänkandet.
            Hade utrikeshandelsministern varit här, som han skulle vara enligt
            talarlistan, skulle jag ha ställt några frågor till honom om hur
            han ser på just de här frågorna. Men det får väl anstå till ett
            annat tillfälle när han är i kammaren.
          </note>
          <note>
            För jag tror att det är ministern som borde svara på sådana frågor.
          </note>
          <note>
            Med detta, fru talman, vill jag yrka bifall till reservation
            nr 2 till detta betänkande.
          </note>
          <note type="speaker">
            Anf. 98 EVA FLYBORG (fp):
          </note>
          <note>
            Fru talman! De internationella kontakterna och handelsförbindelserna
            har varit och är en förutsättning för tillväxt i den svenska ekonomin
            och den höjning av levnadsstandard och välfärd som skett under
            hela industrialiseringen av vårt land. Sverige har som en liten
            öppen ekonomi med ett stort internationellt beroende ett starkt
            intresse av att handelsförbindelser och andra internationella
            utbyten kan ske så obehindrat som möjligt, men samtidigt inom
            ramen för ett fungerande system av rättsregler och överenskommelser.
          </note>
          <note>
            Därför är från svensk synpunkt fortsatta förhandlingar inom WTO
            om ytterligare liberaliseringar av handeln och förbättring av
            de internationella spelreglerna mycket angelägna. Det är ingen
            slump att frivilliga överenskommelser som syftar till förbättringar
            kallas för liberaliseringar.
          </note>
          <note>
            Även länder och regimer som på intet sätt kan kallas liberala
            inser många gånger i praktiken att förändringar i liberaliserande
            riktning gynnar också den egna nationen. Samtidigt skapar också
            liberaliseringar inom handelns område på lång sikt ett tryck på
            demokratiseringar i auktoritära och odemokratiska länder. Liberalisering
            av världshandeln har varit en motor för tillväxt i olika länder.
            Det är de länder som har varit öppna mot omvärlden som lyckas
            bäst sett i ett längre perspektiv.
          </note>
          <note>
            Det finns i dag en oro främst i i-länderna för att konkurrens
            från låglöneländer skall slå ut företag och jobb i industrivärlden.
            Men erfarenheterna från vår egen industrialiseringsprocess visar
            att vår ökade öppenhet mot omvärlden ledde till tillväxt och ökad
            sysselsättning både i Sverige och de länder vi har handlat med.
            Att försöka skydda sig mot omvärlden med tullar och andra handelshinder
            kan verka tryggt på kort sikt, men leder på längre sikt bara till
            förstelning, sämre standard och lägre sysselsättning.
          </note>
          <note>
            En liberal marknadsekonomi innebär öppenhet och snabb spridning
            av information. Arbetet för en öppnare handel måste därför fortsätta
            både för ekonomins och demokratins skull. Vi delar därför uppfattningen
            att det behövs en ny WTO-runda med en bred inriktning.
          </note>
          <note>
            Handeln med jordbruksprodukter är, som det står i skrivelsen,
            en nyckelfråga. Den senaste tidens problem omkring jordbruksförhandlingarna
            inom EU
          </note>
          <note>
            visar på det stora behovet av liberaliseringar även inom detta
            område.
          </note>
          <note>
            Ett expanderande område är tjänstehandeln. Två tredjedelar av
            produktionen i Sverige består av tjänster, medan handeln med tjänster
            är mindre än handeln med varor. Det finns ett betydande behov
            av avregleringar och borttagande av handelshinder för tjänstehandeln
            i de kommande förhandlingarna.
          </note>
          <note>
            Förutom de finansiella tjänsterna är transportsektorn ett sådant
            område. Regeringens skrivelse är förhållandevis insiktsfull när
            det gäller nyttan av ett fritt varu- och tjänsteutbyte. Man vill
            i förhandlingarna gå vidare för att nå en ökad öppenhet för tjänsteutbyte.
          </note>
          <note>
            Det är bra. Jag skulle önska att samma öppenhet skulle råda för
            produktionen av tjänster inom Sverige.
          </note>
          <note>
            Fru talman! Det är möjligt att de behov av multilaterala regler
            för investeringar som inte kunde lösas i de MAI-förhandlingar
            som fördes inom OECD kan lösas inom WTO. Det är av stor vikt att
            nå fram till en överenskommelse som ger stabila ramar för internationella
            investeringar och som samtidigt tar hänsyn till de olika berörda
            parternas legitima intressen.
          </note>
          <note>
            Sverige har ett intresse av att frågor om konkurrens också beaktas
            i ett internationellt sammanhang.
          </note>
          <note>
            Sambandet mellan handel och konkurrens har studerats inom WTO
            under ett par års tid. Det är bra om det går att nå multilaterala
            överenskommelser som stärker konkurrenspolitiken. Nära kopplat
            till detta område är antidumpningsreglerna. Dessa används i praktiken
            ofta som handelshinder. Sverige bör i förhandlingarna eftersträva
            att möjligheterna att åberopa antidumpningsklausuler begränsas.
          </note>
          <note>
            Internationell handel, miljö och arbetsvillkor är ett mycket
            kontroversiellt område. Många u-länder fruktar med detta att de
            krav på förbättrade arbetsvillkor som ställs av i-länder i själva
            verket är en form av protektionism. Det är berättigat att fråga
            varför inte uländer skall ha möjligheten att arbeta sig upp ur
            fattigdom på samma sätt som de nuvarande i-länderna gjorde under
            sin industrialiseringsprocess - så också
          </note>
          <note>
            Sverige. Samtidigt har det visat sig att de krav som konsumenterna
            i i-världen ställer på de produkter som bjuds ut kan vara ett
            kraftfullt instrument för att via dessa företag driva fram bättre
            arbetsvillkor och utbildning i de u-länder där dessa företag är
            verksamma.
          </note>
          <note>
            Också den elektroniska handeln växer starkt. Det är oklart om
            viktiga handelspolitiska aspekter av elektronisk handel täcks
            av nuvarande WTO-regler.
          </note>
          <note>
            Det är angeläget att det finns ett fungerande regelverk som inte
            i onödan hindrar denna handel - däribland det svenska förbudet
            mot export av krypteringsprogram.
          </note>
          <note>
            Tvistlösningssystemet inom WTO bör också ses över. I det s.k.
            banankriget mellan EU och USA hävdar båda parter att man har anpassat
            sig till WTO:s regler. Förutom det beklagliga att EU över huvud
            taget har givit sig in i något som i praktiken liknar protektionism,
            visar detta fall att frågan om hur
          </note>
          <note>
            WTO:s regler skall efterlevas behöver lösas.
          </note>
          <note>
            Sverige bör inom EU vara pådrivande när det gäller liberalisering
            av handel. Det gäller inte minst att öppna EU-marknaden för utomstående.
            Sammantaget är det oerhört viktigt att den kommande WTO-
          </note>
          <note>
            rundan kan leda till fortsatta handelsliberaliseringar till nytta
            för människorna både i i-länderna och uländerna.
          </note>
          <note>
            Fru talman! Det är synd att vår handelsminister inte är här i
            dag. Jag hade velat ställa ett antal frågor.
          </note>
          <note>
            Jag får vänta med det till något annat sammanhang.
          </note>
          <note>
            Jag slutar med att yrka bifall till reservation nr 1.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.26 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00
          </note>
          <note>
            11 § (forts.) Vissa utrikeshandelspolitiska frågor
          </note>
          <note>
            (forts. NU13)
          </note>
          <note type="speaker">
            Anf. 99 MARIE GRANLUND (s):
          </note>
          <note>
            Fru talman! Sverige har en lång tradition av att värna frihandelns
            principer och bekämpa protektionistiska inslag. För ett litet
            land som vårt, med stort utrikeshandelsberoende, har detta varit
            - och kommer att vara - en oerhört viktig förutsättning för vårt
            välstånd. Frihandel är likaså en avgörande drivkraft för den globala
            ekonomiska utvecklingen - inte minst i tredje världen.
          </note>
          <note>
            Men det är viktigt att inte slå sig till ro med dessa framsteg.
            Sverige måste hela tiden aktivt driva på för en friare världshandel
            och minskad protektionism.
          </note>
          <note>
            Det är nu dags för en ny förhandlingsrunda i
          </note>
          <note>
            Världshandelsorganisationen. Skälen till den nya rundan är följande:
          </note>
          <note>
            - att förbättra förutsättningarna för tillväxt i världsekonomin
          </note>
          <note>
            - att ge krisdrabbade länder bättre möjligheter att återhämta
            sig
          </note>
          <note>
            - att motverka nya protektionistiska tendenser
          </note>
          <note>
            - att minska handelshinder mellan handelsblock
          </note>
          <note>
            - att effektivisera EG:s inre marknad
          </note>
          <note>
            - att ge näringslivet bättre möjligheter att sälja sina produkter
            på marknader utomlands.
          </note>
          <note>
            Särskilda ansträngningar kommer från svensk sida att göras på
            de områden där EU fört en mer restriktiv politik än vad Sverige
            gjort. Det gäller bl.a. områden som teko och jordbruk. Det handlar
            om användandet av handelspolitiska skyddsinstrument. Det handlar
            om att motverka användningen av antidumpningsåtgärder.
          </note>
          <note>
            Precis som regeringen tar upp i sin skrivelse är det viktigt
            att dagordningen för förhandlingarna blir bred och omfattande.
          </note>
          <note>
            Fru talman! Regeringens skrivelse utgör en grund för en bred
            och öppen debatt med samhällets alla berörda intressenter, såsom
            näringsliv, fackföreningar och andra intresseorganisationer beträffande
            de områden som Sverige har prioriterat i de kommande förhandlingarna,
            som jordbruk, tjänster, miljö och mänskliga rättigheter.
          </note>
          <note>
            Jordbruket är en nyckelfråga i de kommande förhandlingarna. Det
            gäller ytterligare neddragningar av tullskydd, exportbidrag och
            andra former av produktionsstimulerande stödåtgärder.
          </note>
          <note>
            Den jordbrukspolitiskt reglerade högprislinjen inom EU och i
            ett antal andra i-länder medför en överskottssituation. Ett viktigt
            steg är därför att minska jordbrukssubventionerna och därmed den
            dumpning av överskott som bönder i u-länderna inte kan konkurrera
            med.
          </note>
          <note>
            Den europeiska modellen, som den brukar kallas, med levande landsbygd,
            en god djuromsorg och miljöhänsyn måste uppfyllas inom ramen för
            en fortsatt marknadsanpassning av den europeiska jordbrukspolitiken.
          </note>
          <note>
            Fru talman! Utskottet ser med tillfredsställelse att regeringen
            aktivt driver sambanden mellan handel och miljö. Allmänt sett
            skapar ytterligare liberaliseringar på handelsområdet förutsättningar
            för en effektivare resursanvändning. Samtidigt kan en ökad internationell
            handel också få negativa konsekvenser på miljön.
          </note>
          <note>
            Ett annat viktigt område som liknar miljön är handel och arbetsvillkor.
            Det handlar om möjligheterna att ställa krav på det exporterande
            landet när det gäller t.ex. tvångsarbete och barnarbete, god arbetsmiljö
            samt de anställdas organisations- och förhandlingsrätt.
          </note>
          <note>
            Det finns en stor oro bland u-länderna att krav på arbetsrättsliga
            villkor från i-länderna egentligen handlar om att i-länderna vill
            slå vakt om de egna arbetstillfällena - alltså en maskerad protektionism.
          </note>
          <note>
            Detta är självklart en svår avvägning, som man absolut inte kan
            bortse från. Det är svårigheten att skilja mellan dem som motiveras
            av en genuin önskan att de mänskliga rättigheterna respekteras
            och dem som använder de mänskliga rättigheterna som en täckmantel
            för protektionism. Här kan Sverige spela en oerhört viktig roll
            genom vår långa tradition av internationellt arbete som inte har
            grundat sig på egennytta.
          </note>
          <note>
            Vi socialdemokrater anser att moral och etik måste finnas också
            i handelsreglerna. Vi är inga doktrinära frihandelsentusiaster
            som skriker "lämna marknaden i fred". Självklart måste avarter
            stävjas också där, både i Sverige och i andra länder.
          </note>
          <note>
            MAI-förhandlingarna om ett multilateralt avtal om investeringar
            pågick från hösten 1995 till hösten
          </note>
          <note>
            1998 mellan de 29 OECD-länderna samt EU-
          </note>
          <note>
            kommissionen. Målet för förhandlingarna var att skapa ett avtal
            med hög standard på åtaganden om investeringsliberalisering, att
            värna om ickediskriminering och investeringsskydd samt att åstadkomma
            en effektiv tvistlösningsmekanism. Avsikten var att avtalet skulle
            vara öppet för anslutning även för länder utanför OECD-kretsen.
          </note>
          <note>
            En hörnsten i förhandlingarna var att få till stånd en likabehandling
            mellan utländska och inhemska investerare. Detta betydde att en
            utländsk investerare inte skulle behandlas vare sig sämre eller
            bättre än en inhemsk investerare. Ett land som anslöt sig till
            MAI
          </note>
          <note>
            skulle inte tvingas ändra sina bestämmelser för företagens investeringar,
            förutsatt att regelverket tillämpades icke-diskriminerande. Ett
            land med t.ex. höga miljökrav kunde behålla dessa, och även förstärka
            dem, under förutsättning att reglerna inte gjorde åtskillnad mellan
            utländska och inhemska investerare.
          </note>
          <note>
            Utkastet till MAI-avtalet utsattes emellertid för stark kritik.
            De invändningar som riktades mot förslaget gick bl.a. ut på att
            u-länderna riskerade att hamna i ett kraftigt underläge i förhållande
            till de transnationella företagen med hänsyn tagen till de villkor
            som dessa företag kunde ställa för att genomföra investeringar
            i ett enskilt land. Mot bakgrund av detta har förhandlingarna
            inom OECD nu upphört.
          </note>
          <note>
            Enligt regeringens uppfattning, som utskottet stöder, måste investeringsförhandlingarna
            i WTO startas på nytt. I skrivelsen understryks att i en konsensusorganisation
            som WTO måste samtliga medlemsländer vara överens om förhandlingsupplägget.
            I dagsläget är det oklart hur ett framtida investeringsavtal i
            WTO
          </note>
          <note>
            skulle kunna se ut. Något färdigt recept för ett sådant avtal
            finns inte. Det är angeläget att ett nytt avtal innehåller regler
            om investeringsskydd. Vidare måste ett avtal så långt som möjligt
            stävja osund konkurrens om utländska investeringar. Exempel på
            sådan osund konkurrens kan vara skatterabatter, subventioner,
            sänkta miljökrav och försämrad arbetsrätt. Även här, precis som
            med de andra förhandlingarna, är det av stor vikt att de sker
            under öppenhet och att hänsyn tas till just utvecklingsländernas
            situation.
          </note>
          <note>
            Med detta vill jag, fru talman, yrka bifall till utskottets hemställan
            och avslag på reservationerna.
          </note>
          <note type="speaker">
            Anf. 100 KARIN FALKMER (m) replik:
          </note>
          <note>
            Fru talman! När det gäller inställningen till den nya WTO-rundan,
            vikten av att en sådan kommer till stånd och hela inledningen
            av Marie Granlunds anförande kan jag instämma helt. Men sedan
            kommer vi till den del som skiljer oss åt.
          </note>
          <note>
            Välstånd växer och möjliggörs genom att ett land får möjlighet
            att sälja de varor som landet producerar.
          </note>
          <note>
            Det finns inget effektivare sätt att få ekonomin att blomstra
            och därmed också ge landet möjligheter att åtgärda de missförhållanden
            som fattigdom för med sig.
          </note>
          <note>
            Därför tycker jag att det är ett stort misstag att inför WTO:s
            förhandlingsrunda se frågorna om arbetsmiljö och arbetsvillkor
            som prioriterade områden och väcka denna konfliktfyllda diskussion
            igen i WTO-
          </note>
          <note>
            sammanhang.
          </note>
          <note>
            När det gäller miljön är det fråga om hur man skall kunna förena
            de handelsregler som finns med de bestämmelser som följer internationella
            miljökonventioner. Det tycker jag kan vara en fråga för WTO
          </note>
          <note>
            att försöka ägna sig åt. Sveriges inställning bör däremot vara
            mycket restriktiv när det gäller propåer om att ta in frågorna
            om varornas produktionssätt och eventuella miljöeffekter av dessa
            i WTO-
          </note>
          <note>
            diskussionerna.
          </note>
          <note>
            Delar Marie Granlund min uppfattning i den senare frågan? Tycker
            hon att det är skillnad mellan internationella konventioner och
            det som alla är överens om och det jag nämnde sist?
          </note>
          <note type="speaker">
            Anf. 101 MARIE GRANLUND (s) replik:
          </note>
          <note>
            Fru talman! Jag kan förstå att Karin Falkmer inte tycker att
            det är viktigt att integrera regler om arbetsvillkor i den internationella
            handeln. Det handlar inte om att sätt upp regler för lönenivåer
            eller löneskillnader, utan det handlar om direkta mänskliga rättigheter.
            Det handlar om att få lov att organisera sig och om förbud mot
            tvångsarbete och barnarbete, etc.
          </note>
          <note>
            På samma sätt som det finns i-länder som gömmer sig bakom arbetsrättskrav
            som egentligen är en maskerad protektionism finns det självklart
            också de som hävdar att frihandel är omsorg om u-länderna. Där
            handlar det egentligen om att man är motståndare till kraven på
            fackföreningar.
          </note>
          <note>
            Ibland kan jag nästan misstänka att det är på samma sätt som
            moderaterna är emot att EU sätter mininivåer vad det gäller skattesatser
            och annat i olika länder. Man tycker helt enkelt att det är bra
            att vi konkurrerar med sådana saker, för då kan man också försämra
            det man inte annars klarar av att försämra i Sverige. Det är en
            misstanke som Karin
          </note>
          <note>
            Falkmer tyvärr ger fog för.
          </note>
          <note>
            Vi socialdemokrater tycker självklart att handeln skall vara
            fri, men man måste också sätta upp sådana regler som ILO och andra
            jobbar med, men som de inte har kraft att genomföra. Vi är inga
            frihandelsfundamentalister. Vi tycker att frihandel är oerhört
            avgörande, men det finns också andra värden.
          </note>
          <note type="speaker">
            Anf. 102 KARIN FALKMER (m) replik:
          </note>
          <note>
            Fru talman! Det är just detta debatten handlar om.
          </note>
          <note>
            Marie Granlund vill med skäl som är lite moraliska och i förtäckta
            ordalag få till stånd ett skydd mot export från de länder som
            har andra förhållanden än vad vi i de industrialiserade länderna
            har. Marie
          </note>
          <note>
            Granlund är alltså beredd att i WTO ta upp dessa frågeställningar.
            I u-länderna vet och förstår man att det är åtgärder som kommer
            att försvåra deras möjligheter att sälja sina varor. Det handlar
            om att försöka ta bort de komparativa fördelar som de fattigaste
            länderna har i dag.
          </note>
          <note>
            De krav på arbetsmiljö och arbetsvillkor som industriländerna
            har kommer att uppfyllas i samma takt som ekonomin utvecklas i
            länderna. Utan handeln med varor, Marie Granlund, har dessa fattiga
            länder ingen chans. De kommer inte, om de förhindras att bedriva
            handel av sådana här skäl, att få en chans att skapa en ekonomi
            som vår. Vi har i Sverige en ekonomi som gör att vi kan ha helt
            andra regler på dessa områden.
          </note>
          <note>
            Det handlar, Marie Granlund, om förtäckt protektionism, och detta
            förstår u-länderna. Det är därför de är sådana motståndare till
            att diskutera dessa frågor i
          </note>
          <note>
            WTO.
          </note>
          <note type="speaker">
            Anf. 103 MARIE GRANLUND (s) replik:
          </note>
          <note>
            Fru talman! Visst finns det i-länder som gömmer sig bakom tal
            om mänskliga rättigheter och annat just av protektionistiska skäl,
            men jag tycker att det är absurt om Karin Falkmer säger att den
            svenska regeringen gömmer sig bakom sådant. Vi har ju drivit kraven
            på mänskliga rättigheter i väldigt många sammanhang - inte bara
            här. Självklart finns det andra länder som har gjort så, och det
            är därför det är så viktigt att Sverige driver dessa frågor med
            kraft.
          </note>
          <note>
            Det hade varit önskvärt med en politisk enighet, för man har
            förtroende för Sverige på detta område. Utan att vara någon stormakt
            kan vi genomdriva kravet på att ta upp de mänskliga rättigheterna
            i handelsvillkoren, och det skall få avsedd funktion.
          </note>
          <note>
            Bra ekonomi i ett land är ingen garanti för rättvis fördelning
            och mänskliga rättigheter. Det är någonting man måste kämpa för,
            som arbetarrörelsen har gjort i Sverige och på andra håll. Det
            är ingen självklarhet. Vi tycker att människor i andra länder
            också skall ha rättigheter när det gäller att organisera sig fackligt
            och att inte behöva jobba när de är barn, osv.
          </note>
          <note>
            Nu har Karin Falkmer tyvärr inte möjlighet att svara, men jag
            skulle i en annan debatt vilja höra hur ni vill uppnå mänskliga
            rättigheter. Det är ingenting som sker automatiskt.
          </note>
          <note>
            Anf. 104 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! De senaste åren har de globala handelspolitiska frågorna
            tagit steget ut från 50 år av anonymitet. Globaliseringen har
            fört med sig en ökad medvetenhet om förhållandena i andra delar
            av världen och om vikten av tydliga och rättvisa spelregler för
            den ökade handeln mellan länder.
          </note>
          <note>
            Världshandelsorganisationen, WTO, är väl inte precis ett namn
            i var mans mun. Det vore att överdriva. Men alltfler känner till
            att det är i WTO en viktig förutsättning för vårt välstånd förhandlas
            fram. Den ekonomiska utvecklingen i världen drivs framåt av de
            handelsavtal som träffas i WTO.
          </note>
          <note>
            Därför fäster regeringen stor vikt vid de nya handelsförhandlingar
            som väntas starta i WTO efter årsskiftet. Det är också mot denna
            bakgrund som regeringen har överlämnat skrivelsen Öppen handel
            -
          </note>
          <note>
            rättvisa spelregler till riksdagen. Vi vill stimulera till en
            livlig debatt kring arbetet i WTO med att riva handelshinder.
          </note>
          <note>
            Samtidigt är det med glädje som jag noterar den stora grad av
            enighet om råder i Sverige kring handelspolitiken. Den samsyn
            kring vikten av fri handel med omvärlden och kring värdet av rättvisa
            spelregler som vi har i denna riksdag är unik. Det är en styrka
            för Sverige.
          </note>
          <note>
            Fri handel är inget självändamål, utan ett medel för att skapa
            jobb och goda levnadsvillkor för människor världen över. WTO har
            som huvuduppgift att skapa regler och sluta överenskommelser som
            gör fri handel möjlig. Därmed är svensk medverkan i WTO
          </note>
          <note>
            en självklarhet.
          </note>
          <note>
            Handel - både export och import - bidrar till tillväxt och sysselsättning
            i Sverige. Marknaden fungerar bättre genom att konkurrensen ökar
            och priserna pressas. Under 1990-talet har vi sett stora framsteg
            då överenskommelser träffats om att sänka tullnivåer och öppna
            tidigare stängda marknader för konkurrens.
          </note>
          <note>
            Det här är framsteg som svenska företag kan dra nytta av. Därför
            är det viktigt att arbetet i WTO med att riva handelshinder fortsätter.
            Det finns fortfarande alltför många handelssnedvridande förhållanden
            i världen. Dem måste vi angripa. Vi har för lite frihandel i dag
            - inte för mycket.
          </note>
          <note>
            Alltfler länder vill vara med och träffa överenskommelser i WTO.
            De ger den trygghet man behöver för att locka till sig köpare
            och säljare och därmed få fart på den ekonomiska utvecklingen.
            Samarbetet bygger på den ömsesidiga nytta som gemensamma regler
            ger.
          </note>
          <note>
            Estland har nyligen godkänts och är på väg att bli
          </note>
          <note>
            WTO:s 135:e medlemsland. När Kina, Ryssland och andra länder
            som står i kö blir medlemmar - förhoppningsvis sker det i en inte
            alltför avlägsen framtid - kan vi för första gången någonsin verkligen
            tala om en riktig världshandelsorganisation i stället för en visshandelsorganisation.
          </note>
          <note>
            Detta har givetvis också betydelse för demokratin och säkerheten
            i världen. Det är svårt att bedriva öppen handel i ett slutet
            samhälle.
          </note>
          <note>
            Samtidigt är det viktigt att handelssystemet också bidrar till
            en ekologiskt och socialt hållbar utveckling.
          </note>
          <note>
            Handel bedrivs inte åtskild från resten av samhället.
          </note>
          <note>
            De värderingar som styr vårt handlande i andra sammanhang måste
            också kunna lämna avtryck i handelssystemet. Handelsreglerna skapas
            inte i ett vakuum.
          </note>
          <note>
            Den stora utmaningen inför en ny s.k. handelsrunda är att se
            till att alla som deltar får goda resultat med sig hem. Hur omfattande
            förhandlingarna kommer att bli är ännu inte bestämt. Det kommer
            att beslutas vid WTO:s tredje ministermöte som skall hållas i
            Seattle i månadsskiftet november-december.
          </note>
          <note>
            Från svensk sida vill vi ha en så bred förhandling som möjligt,
            och detta är också EU:s officiella inställning. Alla deltagare
            måste kunna garanteras att deras hjärtefrågor blir föremål för
            behandling.
          </note>
          <note>
            Det finns redan beslut på att WTO skall inleda förhandlingar
            om handeln med jordbruksprodukter och handeln med tjänster år
            2000. Till detta vill vi från svensk sida lägga tullar på industrivaror.
            Industritullar är ett 1800-talsinstrument som jag anser att vi
            nu borde kunna börja avveckla helt och hållet.
          </note>
          <note>
            Härutöver vill vi rasera så många icke-tariffära handelshinder
            som möjligt i de kommande förhandlingarna. Tillämpningen av skyddsåtgärder,
            t.ex. antidumpning, är något som jag anser måste förändras.
          </note>
          <note>
            EU och USA har traditionellt använt sig av detta för att skydda
            ineffektiv inhemsk industri. Priset betalas av konsumenterna som
            går miste om import till låga priser. Det är ingen hållbar strategi
            i längden.
          </note>
          <note>
            Ett annat allvarligt icke-tariffärt handelshinder är korruption.
            Jag tror att WTO:s regelverk konstruktivt kan bidra i kampen mot
            mutor och korruption i internationell handel. Jag föreslog därför
            i förra vecka i
          </note>
          <note>
            OECD att man skall börja analysera hur detta kan gå till inom
            ramen för den organisationens arbete.
          </note>
          <note>
            Fru talman! En bred förhandling är också en förutsättning för
            att vi skall kunna räkna med att få gehör för vår syn att ekonomisk,
            ekologisk och social utveckling bör gå hand i hand.
          </note>
          <note>
            Visst bidrar ekonomisk utveckling i sig själv på sikt till att
            länder kan uppfylla andra politiska mål, men vi strävar efter
            att den kommande förhandlingsrundan dessutom utformas så att resultaten
            främjar nationella och internationella mål på miljöområdet nu.
            Vi vill bl.a. diskutera hur WTO:s regler förhåller sig till bestämmelser
            i miljökonventioner och till den s.k. försiktighetsprincipen.
          </note>
          <note>
            Vi verkar också för att WTO skall ta sin del av ansvaret för
            de grundläggande mänskliga rättigheterna i arbetslivet, t.ex.
            genom att samarbeta med FN:s arbetslivsorganisation ILO och genom
            att skapa ett forum där frågor om arbetsvillkor kan diskuteras
            och studeras.
          </note>
          <note>
            Jag kan inte lova snabba och långtgående resultat på dessa områden.
            Många u-länder känner misstro mot i-ländernas motiv och vädrar
            nyprotektionism när frågor om miljö och arbetsvillkor tas upp.
          </note>
          <note>
            Men jag tror att Sverige med vår konsekventa frihandelslinje
            som referens kan spela en viktig roll som brobyggare i dessa frågor.
            Vi missbrukar inte frihandelsbegreppet för att nå egen vinning
            samtidigt som vi förvägrar andra frihandelns fördelar. Därför
            har vi vunnit respekt i vitt skilda länder, inte minst bland uländerna.
          </note>
          <note>
            Fru talman! U-ländernas integration i handelssystemet utgör den
            kanske viktigaste frågan för WTO.
          </note>
          <note>
            U-länderna är både fler och mer aktiva i WTO än tidigare. Den
            kommande rundan bör bli en utvecklingsrunda.
          </note>
          <note>
            Detta innebär att de rika länderna måste öppna sina marknader
            för handeln med sådana produkter där u-länder - och särskilt de
            minst utvecklade länderna -
          </note>
          <note>
            har exportmöjligheter.
          </note>
          <note>
            Viktigast är framsteg på jordbruksområdet och beträffande tyg
            och kläder, dvs. de områden där många i-länder än så länge haft
            svårast att överge sin protektionistiska linje. Detta är inte
            längre acceptabelt. Vi måste vara konsekventa. Det är t.ex. inte
            rimligt att bönder i södra Afrika döms till fattigdom på grund
            av att vi skyddar vårt jordbruk i Europa.
          </note>
          <note>
            Jag jobbar för att EU skall vara berett att gå längre på jordbruksområdet
            när vi möter omvärlden i en ny handelsrunda än vad vi klarade
            av i den interna jordbruksuppgörelsen i Agenda 2000.
          </note>
          <note>
            Det vore intressant att få veta om jag har stöd av
          </note>
          <note>
            Kristdemokraterna och Centern i detta arbete. Dessa partier beskriver
            vältaligt sitt engagemang för uländerna i den reservation som
            de fogat till utskottets betänkande. Samtidigt tycks det som att
            de är emot min linje, att vi skall bli mer öppna för import av
            många u-länders viktigaste exportvara, livsmedel. Jag får inte
            detta att gå ihop. Kanske kan jag få större klarhet senare under
            debattens gång.
          </note>
          <note>
            U-ländernas marginalisering handlar också om att de i många fall
            har svårt att locka till sig utländska investeringar. Avsaknaden
            av internationellt överenskomna investeringsregler leder till
            osäkerhet, och
          </note>
          <note>
            Sverige uppvaktas regelbundet av u-länder som vill skriva bilaterala
            investeringsavtal med oss.
          </note>
          <note>
            Under förhandlingarna om ett multilateralt investeringsavtal
            i OECD togs av naturliga skäl denna problematik inte upp tillräckligt
            aktivt. U-länderna satt ju inte med vid förhandlingsbordet. Men
            den förhandlingen har nu upphört. I stället vore det bra om vi
            kunde få en nystart i WTO, där majoriteten av medlemmarna är u-länder
            för en investeringsförhandling med annat fokus än den i OECD.
          </note>
          <note>
            Ett starkt WTO, där u-länder själva är med och formulerar regelsystemet
            är en viktig förutsättning för systemets framtid och för u-ländernas
            integration i handelssystemet. Från svensk sida bidrar vi både
            genom våra positioner i sak och genom stöd till uländernas kompetensuppbyggnad
            på detta viktiga område. Vi är även med och finansierar ett centrum
            i
          </note>
          <note>
            Genève som skall bistå u-länder vid tvister i WTO.
          </note>
          <note>
            Fru talman! Jag inledde med att konstatera det ökade intresset
            för handelsfrågor hos allmänheten.
          </note>
          <note>
            Förhoppningsvis beror detta inte enbart på den senaste tidens
            hot om strafftullar på grund av tvister rörande bananer och hormonbehandlat
            kött.
          </note>
          <note>
            I det långsiktiga arbetet med att förbereda de kommande förhandlingarna
            i WTO driver vi från svensk sida på för ökad öppenhet i såväl
            WTO som
          </note>
          <note>
            EU. Men dessutom vill jag stimulera till en livlig svensk debatt
            om de viktiga framtidsfrågor som vi har att hantera, inte minst
            här i riksdagen. Ett led i denna strävan är den skrivelse som
            vi behandlar här i dag.
          </note>
          <note>
            Som jag också berörde inledningsvis är den successiva nedmonteringen
            av handelshinder en central drivkraft för tillväxt och nya jobb,
            särskilt för ett litet omvärldsorienterat land som Sverige. Vi
            behöver handeln för vårt välstånd. Om detta råder det ingen tvekan.
          </note>
          <note>
            Men det är viktigt att vi för en diskussion i samhället om de
            omställningar som kan bli nödvändiga när handelsströmmarna förändras.
            Vi måste vara öppna kring det förhållandet att det självklart
            finns förlorare i utvecklingens spår. Kan vi tala om detta, kan
            vi också skapa en politik för att hantera de svårigheter och utmaningar
            som vi möter.
          </note>
          <note>
            Regeringen har beslutat om en formell beredningsordning för de
            kommande förhandlingarna.
          </note>
          <note>
            Inom ramen för denna kommer vi att föra en fortlöpande dialog
            med fackföreningsrörelsen, näringslivet och andra intresserade
            frivilligorganisationer - detta för att försäkra oss om en trovärdig
            och öppen process och om en politik som håller hög kvalitet.
          </note>
          <note>
            Fru talman! Jag uppfattar att det i riksdagen finns en bred samsyn
            om vikten av frihandel och multilaterala regler. Jag vill bygga
            vidare på denna samsyn och avser att hålla riksdagen fortsatt
            informerad om utvecklingen i WTO och EU i dessa frågor.
          </note>
          <note type="speaker">
            Anf. 105 KARIN FALKMER (m) replik:
          </note>
          <note>
            Fru talman! Jag börjar med några frågor som jag hade tänkt ställa
            till Leif Pagrotsky i mitt inledningsanförande, men ministern
            hade då inte kommit.
          </note>
          <note>
            För ett år sedan diskuterade vi samma frågor. Då fokuserade jag
            på EG:s inre handelsregler och väckte just frågan om att EG borde
            lämna tullarna på industrivaror. Jag föreslog att man skulle få
            till stånd någon form av utredning av vad tullarna kostar EU för
            att därmed få mer förståelse för vitsen med att avveckla dem.
            Har det gjorts någon sådan utredning inom EG
          </note>
          <note>
            och EU?
          </note>
          <note>
            Jag har också en fråga som handlar om elektronisk handel och
            de regler som vi har för export av kryptering. Många av våra svenska
            företag ligger ju väldigt i framkanten på det här området. För
            dem är det oerhört väsentligt att de inte blir blockerade av särskilda
            svenska regler på det här området. Jag vill gärna få kommentarer
            av ministern till detta.
          </note>
          <note>
            Sedan kommer vi tillbaka till den gamla kära frågan om vad WTO
            egentligen skall ägna sig åt. Under
          </note>
          <note>
            Singaporemötet ägnades det oerhört mycket tid och kraft åt att
            diskutera denna väldigt konfliktfyllda fråga. U-länderna motsatte
            sig där alla tankar på att ta upp frågan som en fråga för WTO.
            Man enades om att det är ILO som skall ha ansvaret för dessa frågor.
          </note>
          <note>
            Självklart skall Sverige arbeta för att villkoren på dessa områden
            skall bli bättre i länderna men i andra forum än just WTO. Det
            riskerar att bli en fråga som handlar om protektionism och handelshinder.
          </note>
          <note>
            Jag återkommer.
          </note>
          <note>
            Anf. 106 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Frågan om tullfrihet på industrivaror som den här
            diskussionen gäller - inte tullfrihet inom
          </note>
          <note>
            EU:s inre marknad, för här är tullarna redan borttagna
          </note>
          <note>
            - är en gammal fråga.
          </note>
          <note>
            Kjell-Olof Feldt, min högt ärade företrädare som handelsminister,
            väckte faktiskt denna fråga redan
          </note>
          <note>
            1974 vid ett informellt handelsministermöte i USA
          </note>
          <note>
            inom ramen för den då pågående Tokyorundan. Såvitt jag har kunnat
            finna i läggen har detta varit socialdemokratisk politik ända
            sedan dess. Möjligen är den ännu äldre än så, men det är det äldsta
            datum som jag har kunnat hitta för när denna idé väcktes. Nu tycker
            vi, som jag sade i mitt anförande, att tiden är mogen att aktualisera
            den på nytt.
          </note>
          <note>
            Vi har aktualiserat en del studier om vad dessa tullar kostar.
            Just nu pågår en sådan, där vi har försökt att få några forskare
            i Europa att gå igenom vad det kostar för Europas konsumenter
            att ha tullar på kläder. Man kan t.ex. räkna ut hur mycket barnbidrag
            det skulle motsvara om tullarna på kläder avskaffades, så att
            man i tydliga termer kan avläsa vad dessa tullar kostar barnfamiljer
            i termer av levnadsstandard.
          </note>
          <note>
            Jag hoppas att resultaten kommer fram ganska snart.
          </note>
          <note>
            Då kanske vi kan få ytterligare bränsle till våra intressanta
            debatter här i kammaren.
          </note>
          <note>
            Vad gäller kryptering har vi precis lämnat en skrivelse till
            riksdagen om detta. Jag delar Karin Falkmers syn att svenska företag
            inte skall diskrimineras i förhållande till andra. Det är därför
            Sverige har medverkat till internationella regler som skall vara
            lika för alla konkurrerande länder, så att våra företag kan ta
            för sig på marknaden. Jag är optimistisk och tror att detta kommer
            att gå bra. Frågan kommer upp till behandling i kammaren senare,
            då det finns tillfälle att återkomma till den.
          </note>
          <note>
            Frågan om arbetsrätten i WTO har Marie Granlund och Karin Falkmer
            just diskuterat. Jag har inget särskilt att tillägga till det
            som Marie Granlund har sagt annat än att arbetet i ILO har accelererat
            och blivit mer effektivt som följd av den press som har satts
            vid den kompromiss som träffades i Singapore.
          </note>
          <note>
            Nu tycker jag att det är dags att gå vidare. Det finns många
            skäl till det. Marie Granlund har vältaligt beskrivit de viktigaste.
          </note>
          <note type="speaker">
            Anf. 107 KARIN FALKMER (m) replik:
          </note>
          <note>
            Fru talman! Jag lånar lite av uttrycken som Leif
          </note>
          <note>
            Pagrotsky använde i sitt första anförande när det gäller u-länderna.
          </note>
          <note>
            Leif Pagrotsky försöker vältaligt utveckla sitt engagemang för
            u-länderna. Samtidigt vill Leif Pagrotsky i en ny WTO-runda försöka
            att väcka de konfliktfyllda frågorna om arbetsvillkor igen, trots
            att uländerna upplever och vet att det för många i-länder handlar
            om att förhindra dem från att sälja sina varor
          </note>
          <note>
            - protektionism. Leif Pagrotsky, jag får inte detta att gå ihop.
          </note>
          <note>
            När det gäller var dessa frågor skall hanteras har man ju överenskommit
            att ILO skall vara detta forum.
          </note>
          <note>
            Har Leif Pagrotsky någonsin reflekterat över vad som händer med
            ILO om dessa frågor förs upp som WTO-
          </note>
          <note>
            kompetens? Det skulle ju vara dödsstöten för ILO
          </note>
          <note>
            som organisation. ILO skulle ju bli en tandlös papperstiger om
            dessa frågor lyftes bort från ILO.
          </note>
          <note>
            Sedan återkommer jag till det olämpliga i att ta upp de här frågorna
            i WTO-rundan, för som Leif
          </note>
          <note>
            Pagrotsky själv har upplevt tog de oerhört mycket tid och kraft
            vid förra WTO-rundan. Målsättningen med den WTO-rundan är att
            den skall klaras av på tre år.
          </note>
          <note>
            Då skall man ju inte medvetet lyfta in frågor som man vet är
            så oerhört kontroversiella som dessa och mot uländernas vilja.
            För att få WTO-rundan att lyckas åstadkomma allt det som vi är
            överens om är viktigt för Sverige, för världshandeln och för u-länderna
            tycker jag att man skall koncentrera sig på frågor som kan leda
            till en konsensus.
          </note>
          <note>
            Anf. 108 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Jag vill uttrycka min häpenhet över
          </note>
          <note>
            Karin Falkmers val av ämnesområde för sin debatt. I
          </note>
          <note>
            fyra repliker i rad har hon valt att ta upp en enda fråga som
            hon uppenbarligen tycker är viktig i världen när det gäller den
            oerhört centrala frågan om handelspolitiken. Hon säger inte ett
            ord om centrala viktiga utvecklingsfrågor och väldigt många andra
            kolossalt viktiga frågor för oss, t.ex. jordbruket. I stället
            ägnar hon fyra repliker åt frågan om fackliga rättigheter i tredje
            världen och åt att ifrågasätta motiven bakom vårt engagemang i
            kampen mot barnarbete, kampen mot drägliga arbetsmässiga villkor,
            mänskliga rättigheter på arbetsplatsen. Om jag använder ordet
            förbryllande så är det diskret och milt. Jag misstänker att det
            är något allvarligare. Det finns ju ett mönster i den politik
            som förordas på det inhemska planet och det enorma engagemang
            som finns i viljan att bekämpa kraven på fackliga rättigheter
            i andra länder.
          </note>
          <note>
            För mig är det självklart att frågorna om arbetsvillkor och handel
            inte kan kopplas isär. Det är ett faktum, tycker jag, att om människorna
            i den rika världen skall känna respekt för handelssystemet och
            för de liberaliseringar som kan följa av en förhandlingsrunda,
            måste de känna tillit till att det inte sker på bekostnad av barnarbete,
            överdriven exploatering, förbud mot fackliga organisationer och
            annat på arbetsplatserna. Denna sammankoppling gör väldigt många
            också i u-länderna, t.ex. i Sydafrika. Nelson
          </note>
          <note>
            Mandela höll ett passionerat tal om dessa frågor vid
          </note>
          <note>
            WTO:s senaste ministermöte i Genève.
          </note>
          <note type="speaker">
            Anf. 109 MARIANNE ANDERSSON (c) replik:
          </note>
          <note>
            Fru talman! Jag har två frågor. Den ena vill jag ställa med anledning
            av utrikeshandelsministerns anförande och den andra hade jag tänkt
            ställa tidigare i debatten, när utrikeshandelsministern inte var
            här.
          </note>
          <note>
            Jag tar den senare först. Det handlar om kravet på lagstiftning
            om patent på växtsorter. Det är en omdiskuterad fråga. Enligt
            det som heter TRIPS-avtalet måste u-länderna utveckla en sådan
            lagstiftning före år 2000. Många u-länder är också på väg att
            göra det.
          </note>
          <note>
            Men tyvärr kommer de flesta inte att hinna färdigt i tid. Det
            handlar ju till stor del om böndernas rätt att fritt ta utsäde
            och på så vis förvalta de genetiska resurser som vi alla är beroende
            av och den biologiska mångfalden.
          </note>
          <note>
            Det vore angeläget om implementeringstiden kunde förlängas med
            t.ex. fem år, så att man hinner med att införa den här lagstiftningen.
            Efter vad jag har förstått är EU-kommissionen inte särskilt angelägen
            om en sådan förlängning. Då frågar jag: Kan regeringen tänka sig
            att arbeta för detta?
          </note>
          <note>
            Jag vet inte om jag hinner ta den andra frågan. Det får talmanen
            bestämma. Den handlar också om jordbruket. Där fick jag en direkt
            fråga. Det står i vår reservation att vi tycker att regeringen
            egentligen har en alltför snäv syn på jordbruket som problemområde
            i den globala handeln. Vi tycker att man bör väga in sådana mervärden
            som miljö, miljöanpassning, säkra livsmedel och god djuromsorg
            när man diskuterar jordbruket även i ett handelsperspektiv utan
            att det skall behöva vara protektionism. Det tycker jag inte att
            det skall behöva vara. Vi menar att detta inte får förloras i
            jakten på lägre priser.
          </note>
          <note>
            Vi menar också att det går att värna om den europeiska modellen
            i jordbruket, som handlar mycket om detta, parallellt med att
            EU sänker sitt tullskydd mot omvärlden. För det tycker vi att
            man skall göra. Vi menar alltså att det går att förena det här.
            Hur ser regeringen på de här mervärdena som jag talar om och hur
            tänker regeringen hantera dem i de kommande WTO-förhandlingarna?
          </note>
          <note>
            Anf. 110 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Först vill jag ta upp övergångstiderna för att det
            inom TRIPS-avtalets regler införs patent på grödor. Jag vill först
            säga att det nu har gått snart fem år sedan avtalet träffades.
            Det innehöll långa övergångstider. Det återstår fortfarande nästan
            två år för många u-länder, och det återstår sju år av övergångstiden
            för en stor grupp andra u-länder. Om detta skulle visa sig otillräckligt,
            om det kommer krav på detta som förefaller underbyggda och om
            det finns intresse för det, är vi från svensk sida beredda att
            diskutera saken. Det finns ingen magi i de här tidsgränserna för
            oss. Det finns alltså en öppning för detta.
          </note>
          <note>
            Jag vet inte hur jag skall tolka Marianne Anderssons svar på
            min fråga om hur det går ihop att å ena sidan vilja hjälpa u-länderna
            att få bättre marknadstillträde och å andra sidan vara emot regeringens
            politik som innebär att öppna Europas och andra iländers marknader
            för u-ländernas exportprodukter.
          </note>
          <note>
            Jag förstår inte hur man både kan vara emot att vi skall köpa
            och för att de skall sälja på en gång.
          </note>
          <note>
            Nu säger Marianne Andersson att det går bra, för man kan sänka
            tullskyddet i Europa för det europeiska jordbruket samtidigt som
            man tillvaratar den europeiska modellen. Men vad jag inte begriper
            är detta:
          </note>
          <note>
            Antingen vill Marianne Andersson att det blir ökad volym, ökad
            exportverksamhet från de fattiga länderna till våra marknader,
            våra konsumenter i Europa, och då stöder hon rimligen den politik
            vi bedriver.
          </note>
          <note>
            Eller också vill Marianne Andersson att det inte skall bli en
            ökad import på det här viset och då protesterar hon mot vår politik.
          </note>
          <note>
            I det första fallet borde hon kunna rösta för majoritetens linje.
            Men då har ju reservationen i betänkandet skrivits i onödan. Det
            är reservationen som protesterar mot att vi vill släppa in mer
            jordbruksvaror, mer import från u-länderna till Europa. Det är
            den ekvationen jag inte får att gå ihop. Jag hoppas att
          </note>
          <note>
            Marianne Andersson skall använda sina sista två minuter till
            att reda ut detta för mig så att vi inte behöver ha några fler
            missförstånd i den här frågan framöver.
          </note>
          <note type="speaker">
            Anf. 111 MARIANNE ANDERSSON (c) replik:
          </note>
          <note>
            Fru talman! När det gäller det här med patent på grödor är det
            bra med den öppna tiden. Jag hade inte kunskap om att en del u-länder
            har sju år på sig. Det visste jag faktiskt inte. Är det så är
            det naturligtvis viktigt att de arbetar med de här frågorna. Den
            biologiska mångfalden är oerhört viktig att slå vakt om.
          </note>
          <note>
            Det vi tycker är viktigt när det gäller EU-frågan och jordbruket
            är att vi slår vakt om det som diskuteras så oerhört mycket -
            djurhållning, säkra livsmedel och miljöanpassning. Vi måste få
            ett regelverk som tar vara på de värdena. Det handlar ju också
            om öppna landskap och många andra saker. Det handlar helt enkelt
            om miljöfrågor. Det gör det ju överallt i världen. Det handlar
            om att försöka få någon sorts likvärdiga regler när det gäller
            dessa frågor överallt i världen.
          </note>
          <note>
            Vi menar också att vi måste sänka tullarna mot omvärlden, och
            vi tycker verkligen att u-länderna skall få exportera också till
            EU. Jag tycker att det var en stor skandal, det tycker vi alla,
            med EU:s dröjsmål när det gäller t.ex. att få till stånd ett handelsavtal
            med Sydafrika. Så där är vi fullständigt eniga.
          </note>
          <note>
            Men det handlar också om de grundläggande värdena. Jag inser
            att det faktiskt är ganska komplicerat att förena de här sakerna,
            men inte desto mindre menar jag att vi måste slå vakt om sådana
            här värden precis som vi slår vakt om fackliga rättigheter och
            andra saker. För detta är faktiskt viktiga saker för mänskligheten
            i framtiden.
          </note>
          <note>
            Anf. 112 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Sverige är som bekant pådrivande i frågor om djurskydd
            och goda, miljövänliga metoder i jordbruket. Svenskt jordbruk
            är ju föregångare i
          </note>
          <note>
            Europa på det området. Men den viktiga frågan i dagens debatt
            gäller om vi är beredda att, delvis på bekostnad av vårt eget
            jordbruk, acceptera import från fattiga u-länder så att de ges
            möjlighet att exportera, tjäna pengar, få en bärgning och bygga
            ett välstånd i sina länder.
          </note>
          <note>
            Jag uppfattar Marianne Anderssons svar som att
          </note>
          <note>
            Centerpartiet där har samma åsikt som regeringen, att vi skall
            underlätta för u-länderna att göra detta. Men varför då reservera
            sig? Varför rösta emot den linje som i stort sett alla andra partier
            har i utskottets betänkande?
          </note>
          <note>
            Jag anar att det inte är en sådan enighet som Marianne Andersson
            låter påskina utan att det i stället handlar om att försöka inta
            oförenliga positioner samtidigt; dels att hjälpa u-länderna att
            få tillträde till exportmarknaden, dels att skydda vår egen marknad
            mot hotet från import. Jag hoppas att jag har fel, men jag har
            inte blivit särskilt mycket lugnare på den punkten. Vi får väl
            se hur voteringen kommer att avlöpa.
          </note>
          <note type="speaker">
            Anf. 113 LARS OHLY (v):
          </note>
          <note>
            Fru talman! Regeringens skrivelse Öppen handel
          </note>
          <note>
            - rättvisa spelregler har tillkommit efter överläggningar mellan
            regeringen, Vänsterpartiet och Miljöpartiet. Vi är naturligtvis
            glada över att andra partier i så stor utsträckning har anslutit
            sig till denna rödgröna röra.
          </note>
          <note>
            Det finns i utgångspunkten för denna skrivelse fem mål med den
            svenska positionen inför WTO-
          </note>
          <note>
            förhandlingarna. Det handlar om tillväxt och sysselsättning och
            om vikten av att vi ser till att välståndet kan fortsätta att
            utvecklas - och framför allt om att det kan fördelas rättvist.
            Det handlar om att villkoren för konsumenter och hushåll förbättras
            genom att hinder för handel rivs. Det handlar om en ekologiskt
            och socialt hållbar utveckling. Handels- och miljöpolitiken måste
            ömsesidigt stödja varandra. Mänskliga rättigheter i arbetslivet
            skall främjas genom förhandlingarna.
          </note>
          <note>
            Det handlar om ekonomisk utveckling i fattiga länder. De rika
            länderna måste öppna sina marknader ytterligare, så att de fattiga
            länderna får tillträde till dem. U-ländernas behov måste vara
            styrande. Det handlar om ett öppet Europa. EU är i dag på ett
            par områden mycket slutet, framför allt när det gäller jordbruk,
            tyg och kläder. Här måste EU öppna sig mot omvärlden och minska
            sin protektionism och sina tullar. Då öppnar sig också en mer
            solidarisk inställning till den övriga världen. Det handlar också
            om demokrati och säkerhet. Handel främjar en demokratisk utveckling.
            Det är en grundpelare för det globala handelssystemet.
          </note>
          <note>
            De här utgångspunkterna leder oss fram till att skrivelsen, som
            behandlar Sveriges position, även behandlar frågan om investeringar
            inom ramen för en ny WTO-runda. Det har funnits en mycket stark,
            och mycket berättigad, kritik mot de förhandlingar om ett investeringsavtal
            somskedde inom OECD. Kritiken riktade sig både mot form och innehåll.
            MAI-avtalet i den form som det förelåg hade stora brister.
          </note>
          <note>
            Kritiken mot att investeringsfrågor över huvud taget regleras
            är däremot mycket liten. Investeringar i världshandeln måste regleras
            för att vi inte skall få den olyckliga effekten att de starka
            bestämmer utan demokratiskt inflytande och utan demokratisk kontroll.
            Investeringsfrågorna måste liksom handeln i övrigt regleras för
            att kunna fungera på ett rättvist och demokratiskt sätt. Alternativet
            till att inte reglera investeringsfrågorna är att vi lever i den
            värld som vi nu lever i och att vi överlåter åt det mäktiga kapitalet
            att bestämma i allt större utsträckning utan att behöva ta hänsyn
            till demokratiskt fattade beslut. Tyvärr finns inte det alternativ
            som vore det bästa, nämligen att man kunde framförhandla investeringsregler,
            t.ex.
          </note>
          <note>
            inom FN-systemets ram. Det alternativet finns knappast i dagsläget.
          </note>
          <note>
            När det gäller handelns och biståndets samverkan är det viktigt
            att påpeka att strukturerna för världshandeln egentligen är viktigare
            än biståndet. Det grundläggande felet med dagens värld är inte
            att biståndet är för litet, även om vi också anser det. Felet
            är ju att biståndet behövs. Därför måste vi få en internationell
            ordning som gör att handeln understöder biståndspolitiken och
            som siktar på att på lite längre sikt göra biståndet onödigt.
          </note>
          <note>
            Skiljelinjen i svensk politik om den internationella handelspolitiken
            går inte mellan frihandelsförespråkare och protektionister, utom
            möjligtvis på jordbruksområdet. I stället går skiljelinjen å ena
            sidan mellan de dogmatiska marknadsförespråkarna, som tror att
            liberaliseringen i sig är tillräcklig, och å andra sidan vi som
            inser att frihandeln måste regleras, att det måste till spelregler
            för att inte demokrati och folkstyre skall köras över av starka
            kapitalintressen. Rättvisa spelregler måste till för att frihandeln
            skall kunna tjäna de intressen som vi har - tillväxt, sysselsättning,
            ekologiskt och socialt hållbar utveckling, bekämpande av fattigdom,
            demokrati och säkerhet och bekämpande av korruption.
          </note>
          <note>
            Frågan är var solidariteten ligger när man anser att t.ex. frågan
            om arbetsvillkor inte skall behandlas inom WTO-systemets ram.
            Anser man då också att det viktiga i världshandeln är att skapa
            regler som lever sitt eget liv alldeles utan att hänsyn behöver
            tas till arbetsvillkor, till fackliga rättigheter eller till arbetsrätt
            över huvud taget?
          </note>
          <note>
            Solidariteten med u-länderna, som påstås vara utgångspunkten
            för ett sådant resonemang, är ju inte en solidaritet med dem som
            drabbas av utsugning och förtryck i arbetslivet i många länder
            i världen.
          </note>
          <note>
            Det finns också en skiljelinje gentemot den reservation som Centern
            och Kristdemokraterna har skrivit, där de försöker framhäva sig
            som frihandelsvänner i princip i allt utom just vad det gäller
            jordbruket.
          </note>
          <note>
            Det är en sorglig inställning som är svår att försvara.
          </note>
          <note>
            Och det märks också här i kammaren att det inte är riktigt enkelt
            att argumentera på ett bra sätt för den hållningen.
          </note>
          <note>
            Fru talman! Jag vill sluta med att yrka bifall till näringsutskottets
            hemställan i betänkande 13 och avslag på de reservationer som
            det har yrkats på från talarstolen.
          </note>
          <note type="speaker">
            Anf. 114 INGEGERD SAARINEN (mp):
          </note>
          <note>
            Fru talman! Till att börja med vill jag poängtera att jag anser
            att det är mycket viktigt att Sverige arbetar med att få in miljöklausuler
            och sociala klausuler i det kommande WTO-avtalet. Det är också
            viktigt att samhället brett, t.ex. frivilligorganisationerna,
            får delta i utformningen. Jag kände stor sympati för Lars
          </note>
          <note>
            Ohlys inlägg. Jag skall inte tala mer om WTO utan övergå till
            att tala om Exportkreditnämnden.
          </note>
          <note>
            I början av 1999 dödas sex indianer i Colombia då de protesterar
            mot konsekvenserna av ett dammbygge. Amnesty International i Amerika
            skickar ut ett krisupprop för att försöka förhindra ytterligare
            blodbad. Miljöorganisationer över hela världen protesterar. Händelsen
            går nästan spårlöst förbi i svenska nyhetsmedier. Det var en av
            de senare tragiska händelserna i samband med bygget av Urradammen,
            där
          </note>
          <note>
            Skanska i ett joint venture med ett ryskt företag fått exportkrediter.
          </note>
          <note>
            I Indonesien har Exportkreditnämnden och andra garantiinstitut
            spelat en stor roll då det gäller finansieringen av miljömässigt
            och socialt ohållbara projekt.
          </note>
          <note>
            Resultatet är en snabb uttömning av landets naturresurser. Under
            Suhartos regim har skövlingen av skog uppgått till två miljoner
            hektar per år. Investeringsprojekt, t.ex. fabriker, planteringar
            och gruvor, har bidragit till stora miljöproblem och sociala problem.
          </note>
          <note>
            De har förstört de områden där olika grupper, inte minst urbefolkningar,
            tidigare levt. Säkerhetsstyrkor har använts för att stoppa dessa
            grupper från att försvara sina områden. I resursrika områden har
            kränkningar av de mänskliga rättigheterna varit rutin.
          </note>
          <note>
            Fru talman! Många miljöaktivister ser Three Gorges i Kina som
            det värsta infrastrukturella projektet i världen, miljömässigt
            och socialt.
          </note>
          <note>
            Three Gorges kommer att kosta minst 43 miljarder och bli ca 200
            meter hög, 2 kilometer bred och 80
          </note>
          <note>
            mil lång.
          </note>
          <note>
            Export- och importbanken i USA vägrade att stödja projektet på
            grund av den bristande informationen som fanns tillgänglig då
            det gällde både miljökonsekvenserna och de sociala konsekvenserna.
            Bl.a.
          </note>
          <note>
            gäller det tvångsförflyttning av upp till 1,9 miljoner människor.
          </note>
          <note>
            Kjell Larsson, dåvarande chef för Exportkreditnämnden, försvarade
            Exportkreditnämndens stöd till företag som vill exportera bl.a.
            till Three Gorges.
          </note>
          <note>
            I flera FN-konventioner från de senaste åren som har berört miljöfrågor
            och sociala frågor har det pekats på behovet av att inkludera
            även de institutioner som sysslar med handel och investeringar
            i arbetet för en hållbar utveckling.
          </note>
          <note>
            Inom OECD har vikten av att harmonisera biståndsmålen med övrig
            verksamhet poängterats. Eftersom biståndsmålen innehåller bl.a.
            fattigdomsbekämpning, jämställdhetsfrågor och miljöfrågor borde
            även Exportkreditnämndens verksamhet styras av och utvärderas
            utifrån sådana kriterier.
          </note>
          <note>
            Fru talman! Då det gäller exportkrediter har USA
          </note>
          <note>
            infört både miljökrav och en öppenhetspolicy. Denna miljöpolicy
            resulterade i att U.S. Export-Import Bank ansåg att man inte kunde
            gå in och ge amerikanska företag exportkrediter för Three Gorges.
            Samtidigt visade det sig dock att andra länder runtom i världen,
            däribland Sverige, inte såg några problem med att stödja företag
            som ville gå in i detta projekt.
          </note>
          <note>
            Reaktionerna från konservativa krafter har inte låtit vänta på
            sig, och förslag har lagts fram om att
          </note>
          <note>
            USA:s export- och importbank inte skall tillämpa sina miljökriterier
            om amerikanska företag tävlar mot länder vilkas exportkreditnämnder
            inte har miljökriterier.
          </note>
          <note>
            Denna situation har resulterat i att miljöorganisationer runtom
            i världen nu ber Sverige att inte förstöra det initiativ som USA
            har tagit. Fortfarande nekar dock Exportkreditnämnden och hävdar
            att det inte är dess uppgift att bedriva miljöarbete och att nämnden
            inte har något mandat för detta.
          </note>
          <note>
            Dessutom används nu Sveriges gamla rykte som en miljöprogressiv
            nation av vissa företag. Caterpillar, ett företag som tillverkar
            tung maskinutrustning, kritiserade att man inte får stöd för export
            till Three
          </note>
          <note>
            Gorges i Kina och pekade bl.a. på Sverige och undrade varför
            ett land med så gott rykte inte såg några problem med detta projekt.
            Samma fråga ställde sig miljörörelsen i Sverige.
          </note>
          <note>
            Vid ett seminarium då frågan diskuterades uttalade sig dock chefen
            för Exportkreditnämnden på följande sätt:
          </note>
          <note>
            "Det sägs ibland att det kan vara ett värde i att
          </note>
          <note>
            Sverige går före i en strängare miljöprövning för att vara ett
            gott exempel för andra länder. Jag tror att den vägen är orealistisk
            att gå fram på, det ligger trots allt för stora ekonomiska värden
            i andra vågskålen."
          </note>
          <note>
            Chefen var Kjell Larsson som senare blev utnämnd till miljöminister
            i Sverige.
          </note>
          <note>
            Fru talman! Eftersom Exportkreditnämnden tilllämpar nästan total
            sekretess då det gäller de projekt som institutionen stöder är
            det svårt att få en heltäckande bild av verksamheten. Detta har
            förmodligen bidragit till att diskussionen om dess verksamhet
            nästan helt har uteblivit i Sverige.
          </note>
          <note>
            På grund av sekretessen får i de flesta fall svenska miljöorganisationer
            reda på vilka projekt som institutionen stöder via utländska kanaler
            som har kontakt med andra aktörer som är inblandade i affären.
          </note>
          <note>
            I några fall har miljörörelsen fått reda på Exportkreditnämndens
            inblandning i olika projekt genom att de har varit mycket kontroversiella
            men i de flesta fall är det omöjligt att få information.
          </note>
          <note>
            Fru talman! Det är inte acceptabelt att Exportkreditnämnden 1999
            på frågan om vilka problem man ser med den nuvarande verksamheten
            i förhållande till en hållbar utveckling svarar: "Vi förstår inte
            frågeställningen."
          </note>
          <note>
            Enligt regleringsbrevet för Exportkreditnämnden avseende budgetåret
            1999 ger regeringen Exportkreditnämnden i uppdrag att utforma
            en miljöpolicy för garantigivningen och en plan för implementeringen
            av denna. Planen skall redovisas till regeringen senast den 31
            december 1999. Utskottet bedömer att Exportkreditnämndens arbete
            med miljöpolicyn bör avvaktas innan ytterligare initiativ tas.
            Utskottet förutsätter att Exportkreditnämnden även tittar på frågor
            som rör öppenhet och sekretess.
          </note>
          <note>
            Det här är ett försök att få Exportkreditnämnden att själv göra
            något åt sin verksamhet. Med tanke på
          </note>
          <note>
            Exportkreditnämndens tidigare historia, då dess verksamhet inte
            har berört miljö- och utvecklingsfrågor, är det risk att kompetensen
            hos Exportkreditnämnden i de här frågorna inte räcker. Ändå bör
            man naturligtvis få chansen att ändra inriktning.
          </note>
          <note>
            Den första utmaningen är att skapa ökade möjligheter för insyn.
            Detta kräver förändringar i organisationen och en förändrad organisationskultur.
            Exportkreditnämnden behöver också se till att de verksamheter
            man stöder utvärderas i ett miljö- och utvecklingsperspektiv.
          </note>
          <note>
            För att denna miljöpolicy skall ha någon trovärdighet måste den
            klargöra att Exportkreditnämnden har ett ansvar för vilka miljökonsekvenser
            projekten har. Detta kan tyckas självklart men hittills har Exportkreditnämnden
            velat vända på problematiken och endast betrakta hur stor ekonomisk
            påverkan miljöproblemen har på projektets lönsamhet. Jag hoppas
            att statsrådet Pagrotsky kan lova att denna förändring skall ske,
            dvs. att Exportkreditnämnden skall ändra inställning i frågan.
          </note>
          <note>
            Det måste bli så att Exportkreditnämnden har det överordnade
            syftet att bidra till en hållbar ekologisk och social utveckling.
            Till det syftet kan andra delsyften läggas. Dessa delsyften måste
            dock alltid vara förenliga med det övergripande målet. Särintressen
            som utnyttjar Exportkreditnämnden bör offentliggöras tillsammans
            med dokumentation över styrelsens arbete.
          </note>
          <note>
            Verksamheten får inte heller bara se till den svenska situationen,
            utan den skall även se till vilka konsekvenser exporten får. Självklart
            bör stora delar av den storskaliga teknologi som nu dominerar
            exporten avvecklas för att ge plats för miljöanpassad teknik.
            Miljöanpassad teknologi betyder inte bara små utsläpp utan innebär
            också diskussioner om teknologiöverföring som även måste omfatta
            utveckling av mänskliga resurser och lokal kapacitetsuppbyggnad,
            inklusive frågor som rör jämställdhet mellan kvinnor och män.
          </note>
          <note>
            En kontinuerlig utvärdering av konsekvenserna av export och utlandsinvesteringar
            måste göras för att bibehålla och främja inhemsk miljöanpassad
            teknologi som har försummats eller trängts ut, särskilt i utvecklingsländerna,
            med särskild hänsyn till prioriterade behov och med beaktande
            av mäns och kvinnors inbördes kompletterande roller. Exportkreditnämnden
            måste också se över sitt bidrag till skuldproblematiken.
          </note>
          <note>
            Problemet är att det är bråttom. T.ex. måste det absolut förhindras
            att Exportkreditnämnden stöder bygget av Ilisudammen i Turkiet.
            Mycket tyder på att
          </note>
          <note>
            Exportkreditnämnden har för avsikt att garantera de svenska företag
            som vill vara med och bygga dammen. På grund av deras sekretess
            går det inte att säkert få veta hur de tänker göra. Det blir en
            damm som kommer att dränka 52 byar och 15 små städer, inklusive
            den bäst bevarade staden från medeltiden.
          </note>
          <note>
            Dammen kommer att tvinga 15 000 personer, huvudsakligen kurder,
            att flytta och därmed öka spänningarna i området. Dammen kommer
            också att göra det möjligt för Turkiet att i flera månader stänga
            av vattentillförseln till Irak, en möjlighet som många experter
            menar kommer att avsevärt öka risken för en större konflikt i
            området.
          </note>
          <note>
            Projektet bryter mot fem av Världsbankens riktlinjer på 18 punkter.
            Dessutom är dammen i konflikt med FN-konventionen om vattenfrågor
            som Turkiet inte har accepterat.
          </note>
          <note>
            Dammens reservoar kommer också att minska
          </note>
          <note>
            Tigris självrenande förmåga, något som kan få stora konsekvenser
            när det gäller sjukdomar eftersom flera stora städer fortfarande
            släpper ut orenat vatten och slänger sopor i floden. En uppdämning
            av Tigris kommer att leda till ökade problem med malaria.
          </note>
          <note>
            Situationen i sydöstra Turkiet är mycket orolig.
          </note>
          <note>
            Det är i en krutdurk som Exportkreditnämnden eventuellt går in.
          </note>
          <note>
            Fru talman! Exportkreditnämndens mål måste utvärderas och klargöras.
            Man måste i ett inledande steg offentligt deklarera att dess verksamhet
            har en miljöpåverkan och att man genom att ställa krav på de projekt
            som stöds kan bidra till en hållbar utveckling. Man måste offentliggöra
            alla projekt där kontrakt är underskrivet om inte företagen uttryckligen
            ber om motsatsen. De företag som ber att få hålla sina ansökningar
            hemliga måste redovisas så att aktieägare och allmänhet vet vilka
            som vill hålla sina avslutade affärer hemliga.
          </note>
          <note>
            Man måste undersöka hur administrationen och registren skall
            förändras så att det blir lättare att utvärdera Exportkreditnämnden
            från miljösynpunkt.
          </note>
          <note>
            Man måste också beräkna miljöbelastningen på olika projekt och
            utvärdera och öppet redovisa vilka grupper som får nytta av det
            exporterade, om det är några grupper som är negativa till det
            aktuella projektet.
          </note>
          <note>
            Man måste påtala behovet av en utredning av långsiktiga sociala
            konsekvenser och miljökonsekvenser.
          </note>
          <note>
            Vidare måste man lägga upp en plan för den interna miljöutbildningen
            och öppet redovisa sin policy när det gäller det internationella
            samarbetet inom EU och
          </note>
          <note>
            OECD med miljöriktlinjer för exportkrediter och exportgarantier.
          </note>
          <note>
            Det skall inte vara så att Exportkreditnämnden på frågan om hur
            man förhåller sig till Agenda 21 och olika FN-konventioner svarar:
            "EKN har inga särskilda riktlinjer från regering och riksdag beträffande
          </note>
          <note>
            Agenda 21 eller FN-konventioner om miljö."
          </note>
          <note>
            Flera internationella konventioner talar om att länderna skall
            se över sina olika finansiella institutioner och ge dem riktlinjer
            för att de skall kunna bidra till en hållbar utveckling. Det är
            viktigt att Sverige tar sin internationella roll på allvar och
            försöker bli en föregångare. Nu betraktas Sverige som ett land
            utan egen vision, med rädsla för att sticka ut hakan.
          </note>
          <note>
            I regeringsförklaringen den 17 september 1996
          </note>
          <note>
            underströk Göran Persson: "Sverige skall vara en pådrivande internationell
            kraft - - - i strävan att skapa en ekologiskt hållbar utveckling."
          </note>
          <note>
            Fru talman! Det är dags, ja, det är hög tid!
          </note>
          <note>
            Anf. 115 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! De är viktiga frågor som Ingegerd
          </note>
          <note>
            Saarinen tar upp och som gäller hur exportkreditgarantisystemet
            står i samklang med de mål som vi har för miljöpolitiken i övrigt
            i Sverige och i världen.
          </note>
          <note>
            Som Ingegerd Saarinen själv tog upp i sitt anförande har regeringen
            fattat beslut om att EKN därför skall utarbeta en miljöpolicy
            för sin verksamhet.
          </note>
          <note>
            Detta arbete, som ju EKN redan har inlett, skall redovisas till
            oss i regeringen senast före årets slut. Det tycker jag är ett
            ganska högt tempo och ett starkt krav på intensitet i arbetet.
          </note>
          <note>
            Jag räknar med att den här miljöpolicyn skall kunna införas senast
            i början av nästa år. Jag vill här gärna nämna att EKN i sin bedömning
            av miljöaspekter i projekt avser att beakta också de problem som
            Ingegerd Saarinen tar upp, nämligen omflyttning av personer. Syftet
            med uppdraget är att förstärka och systematisera EKN:s miljöprövning.
            Det är bra att
          </note>
          <note>
            EKN i dessa frågor har direktkontakt med exportföretag med miljöorganisationer
            och andra länders exportkredit- och exportgarantiinstitut.
          </note>
          <note>
            Ingegerd Saarinen tar också upp frågan om sekretess. Jag vill
            påpeka att Exportkreditnämnden är en myndighet som har att följa
            de regler som riksdagen har fastställt om vilka uppgifter man
            skall lämna ut och vilka uppgifter man inte får lämna ut. Om riksdagen
            ändrar uppfattning om detta och tycker att de uppgifter som företag
            har lämnat till myndigheter och som kan komma till konkurrenters
            och andras kännedom och skada företaget inte längre skall sekretessbeläggas,
            är jag helt övertygad om att också den här myndigheten kommer
            att följa de nya regler som riksdagen då bestämmer sig för skall
            gälla i fortsättningen.
          </note>
          <note type="speaker">
            Anf. 116 INGEGERD SAARINEN (mp) replik:
          </note>
          <note>
            Fru talman! Jag hoppas mycket på den miljöprövning som Exportkreditnämnden
            skall utsätta sig för.
          </note>
          <note>
            Därför har jag inte heller reserverat mig. Vi skall se positivt
            på utvecklingen och hoppas att det blir bra.
          </note>
          <note type="speaker">
            Anf. 117 GÖRAN HÄGGLUND (kd):
          </note>
          <note>
            Fru talman! Jag hade egentligen inte tänkt begära ordet, men
            när statsrådet utmanar bör man givetvis gå i svaromål.
          </note>
          <note>
            Först vill jag säga några ord om hur vi ser på det som helhet.
            Det här visar på en väldigt bred enighet, en god uppslutning bakom
            den skrivelse som regeringen har presenterat för riksdagen. Det
            finns en bred enighet bakom tankarna på frihandel. Vi är överens
            om att det här leder till en god arbetsfördelning, den bästa möjliga,
            som ger lägre kostnader och högre kvalitet till gagn för alla
            konsumenter i världen.
          </note>
          <note>
            Vi vill ha en öppen handel som innebär att vi får god kvalitet
            och lägre kostnader. Det finns också en bred enighet omkring huvuddragen
            när det gäller
          </note>
          <note>
            Sveriges position inför förhandlingarna inom WTO:s ram. Det är
            naturligtvis positivt.
          </note>
          <note>
            Vi har en reservation tillsammans med Centerpartiet tagit upp
            bl.a. frågan om jordbruket. Utrikeshandelsministern ställer frågor
            vad vår position egentligen är. Går det att förena tankarna på
            en avreglering med ett vaktslående om det svenska jordbruket?
            Svaret på den frågan är naturligtvis ja.
          </note>
          <note>
            Svenskt jordbruk är utomordentligt starkt. Vi har skickliga lantbrukare
            i Sverige. Vi har en välinvesterad maskinpark. Vi har förutsättningar
            som gör att vi kan hävda oss på många olika områden, men - och
            det är det stora "menet" - de svenska bönderna måste få ha likartade
            villkor med våra europeiska grannar.
          </note>
          <note>
            Så är inte fallet i dag.
          </note>
          <note>
            Jag är övertygad om att utrikeshandelsministern har hört talas
            om jordbrukets problem och att de svenska bönderna har en väsentligt
            sämre konkurrenssituation än grannländerna har. U-länderna är
            inte våra viktigaste konkurrenter när det gäller det svenska jordbruket.
            Vi är rädda för att om EU:s jordbrukspolitik avregleras utan att
            svenska jordbrukare har samma eller åtminstone likartade villkor
            som sina kolleger inom EU, kommer vi att få en ytterligare utslagning
            av svenska bönder och av den svenska landsbygden. Det är inte
            någonting som vi vill medverka till. Jag tror att vi behöver mer
            marknad och mindre regleringar på det här området. Där tror jag
            att jag och utrikeshandelsministern kan vara överens.
          </note>
          <note>
            Men jag tror inte att det är till gagn för det svenska folkhushållet
            att det sker en avreglering utan att de svenska bönderna får likartade
            villkor med de viktigaste konkurrentländerna.
          </note>
          <note>
            Min fråga till utrikeshandelsministern blir då naturligtvis:
            Vilka effekter får en avreglering av EU:s jordbrukspolitik för
            svenska bönder, om inte konkurrensförhållandena blir någorlunda
            jämställda? Är utrikeshandelsministern beredd att slå ut ytterligare
            svenska bönder, ytterligare personer ute på den svenska landsbygden
            för att uppfylla de krav som vi har på frihandel? Säg då det,
            ge det beskedet till bönderna och kammaren att ni är beredda är
            betala det priset!
          </note>
          <note>
            Jag ser gärna mer marknad, men då måste också villkoren vara
            jämförbara. Jag efterlyser besked från regeringen på den punkten,
            att ni är beredda att gå vidare. I så fall tror jag att vi kan
            komma överens.
          </note>
          <note>
            Anf. 118 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Göran Hägglund säger att det går att förena solidaritet
            med u-ländernas behov av att hitta marknader för sin export med
            svenska jordbruksintressen. Han påstår detta ett par gånger, men
            han förklarar inte hur det skall gå till. Kristdemokraterna vill
            tillsammans med Centern rikta kritik mot att regeringen driver
            en extrem avregleringslinje när det gäller handeln på jordbruksområdet.
          </note>
          <note>
            Jag tolkar detta som att man måste tro skribenterna på deras
            ord, att de inte vill att vi skall ge uländerna det tillträde
            till vår marknad som vi vill.
          </note>
          <note>
            Någon annan tolkning går inte att göra. Det är en hållning som
            jag kan förstå och som jag också kan respektera. Men jag kan inte
            respektera att man samtidigt sida upp och sida ned orerar om hur
            starkt man känner för u-ländernas behov av utveckling och behov
            av marknader. Man måste bestämma sig: antingen är man för eller
            också är man emot att u-länderna får ökad tillträde till våra
            marknader. Kristdemokraterna försöker med darr på stämman stå
            på båda positionerna. Jag inser att detta kan ge besvärliga avvägningar.
            Det är en svår avvägning som innehåller svåra konsekvenser för
            olika grupper - bönder i u-länderna eller människor på landsbygden
            i Sverige.
          </note>
          <note>
            Jag är övertygad om att svenska bönder kan hävda sig väl på världsmarknaden
            om jordbrukshandeln avregleras. Men Kristdemokraternas metod att
            säga ja till allt som låter trevligt, ja till mer avsättning för
            jordbruksprodukter från u-länderna på våra marknader men nej till
            ökad import. Den linjen är inte hederlig, den går inte ihop. Jag
            tycker att det är bra att vi har en så bred enighet i denna fråga
            att det bara är
          </note>
          <note>
            Centerpartiet och Kristdemokraterna som är emot och att t.ex.
            Moderaterna inte har anslutit sig till denna konstiga och osammanhängande
            politiska linje.
          </note>
          <note type="speaker">
            Anf. 119 GÖRAN HÄGGLUND (kd) replik:
          </note>
          <note>
            Fru talman! Om det vore så som utrikeshandelsministern här redogjorde
            för skulle jag hålla med om att det var en osammanhängande linje,
            ja. Men nu är det på det viset att vi tycker att det är riktigt
            att öppna marknaden, att u-länderna får en bättre tillträde till
            den europeiska marknaden. Problemet med regeringens nuvarande
            politik är att det inte framför allt är det svenska jordbruket
            - om vi skulle få gehör för avregleringstankarna och hela EU skulle
            gå en snabb avreglering till mötes - som kommer att slås ut eller
            tvingas konkurrera med u-ländernas jordbruksprodukter. Då kommer
            vi i stället att få ett ytterligare inflöde av danska, engelska,
            irländska osv. jordbruksprodukter. Det är regeringen som är ansvarig
            för den politik som i dag gäller på det här området. I dag fungerar
            faktiskt EU:s jordbrukspolitik som ett skydd för de svenska bönderna.
          </note>
          <note>
            Jag blir naturligtvis allvarligt bekymrad när utrikeshandelsministern
            här säger att svenska bönder kommer att stå sig mycket väl även
            om en avreglering sker. Det tror inte jag, om vi inte förändrar
            de inhemska ekonomiska villkoren för bönderna. Där har regeringen
            makten i sin hand. Regeringen har instrumenten till sitt förfogande.
            Men hittills har man stått hårdnackat emot varje krav som innebär
            att de svenska bönderna skulle kunna få rimliga eller åtminstone
            likartade förhållanden med sina europeiska grannar.
          </note>
          <note>
            I det här avseendet får regeringen bära ett mycket stort ansvar.
            Det som utrikeshandelsministern här säger gör mig mycket bekymrad.
          </note>
          <note>
            Anf. 120 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Det känns lite genant att behöva upplysa Göran Hägglund
            om att vi i dag diskuterar
          </note>
          <note>
            EU:s utrikeshandelspolitik. Vi diskuterar mot bakgrund av regeringens
            skrivelse inför kommande förhandlingar i Världshandelsorganisationen.
          </note>
          <note>
            I en sådan debatt får man höra att en sådan förhandling efter
            de riktlinjer som regeringen driver kommer att leda till att svenskt
            jordbruk slås ut av danskt jordbruk. Vi förhandlar ju om detta
            gemensamt i EU. Det handlar om EU:s yttre tullmurar, om
          </note>
          <note>
            EU:s exportsubventioner på tredje marknader och om andra internationella
            åtaganden. Och vi i EU agerar samfällt.
          </note>
          <note>
            Göran Hägglund tar upp frågor om hur EU internt hanterar sin
            jordbrukspolitik. Det finns många tillfällen att debattera det,
            och det har gjorts med jordbruksministern och med statsministern
            inför förhandlingarna i EU. Men i dag är ämnet för debatten hur
          </note>
          <note>
            EU agerar utåt mot resten av världen. På jordbruksområdet handlar
            det i hög grad om hur vi agerar mot fattiga länder och inte om
            hur EU agerar mot Danmark.
          </note>
          <note>
            Kd:s linje är osammanhängande, om jag använder ett värdeneutralt
            ord. Det är en politik som å ena sidan bejakar att u-länderna
            behöver sälja mer till våra rika marknader för att kunna utveckla
            sina ekonomier, för sin försörjning och för att få en stigande
            levnadsstandard. Å andra sidan kan man inte acceptera att det
            leder till att det blir mer import, eftersom någon annan då måste
            sälja lite mindre här. Det är en politik som inte går ihop. Och
            jag tycker att det här borde vara mer problematiskt för ett parti
            som pratar mycket om solidaritet med tredje världen. Det här borde
            spegla en ökad insikt om en svår avvägning mellan olika angelägna
            mål, och den attityden borde speglas skarpare i Kristdemokraternas
            sätt att hantera det här. Det borde inte bara handla om rivaliteten
            med
          </note>
          <note>
            Centerpartiet om svenska lantbruksväljare.
          </note>
          <note type="speaker">
            Anf. 121 GÖRAN HÄGGLUND (kd) replik:
          </note>
          <note>
            Fru talman! Jag tror att statsrådet försöker blanda bort korten
            för den som till äventyrs följer debatten eller läser om den efteråt.
          </note>
          <note>
            För den enskilde lantbrukaren spelar det naturligtvis en mindre
            roll om villkoren som man lyder under beror på en nationell politik,
            EU-politik eller världshandelsöverenskommelser. Det är den sammanvägda
            politikens effekter som spelar roll för den enskilde jordbrukaren
            när hans eller hennes varor skall mäta sig med varor från andra
            länder.
          </note>
          <note>
            Vi är naturligtvis för goda villkor för u-länderna, och vi är
            för en öppen marknad som gör att uländerna kan komma in på den
            västeuropeiska marknaden. Det tror vi är bra. Vi tror att det
            är väldigt viktigt för u-länderna att det sker en stegvis öppning.
          </note>
          <note>
            Det har ju varit tullmurar gentemot omvärlden som inte har varit
            rimliga.
          </note>
          <note>
            Men det här får ju inte gå till på ett sådant sätt att vi låter
            våra europeiska grannar slå ut den svenska jordbruksnäringen.
            Jag tror att utrikeshandelsministern vid en närmare eftertanke
            kommer fram till att det här är den enda rimliga linjen på det
            här området.
          </note>
          <note>
            Och det är någonting som vi kristdemokrater envist kommer att
            fortsätta att verka för.
          </note>
          <note>
            Tack!
          </note>
          <note type="speaker">
            Anf. 122 LARS OHLY (v) replik:
          </note>
          <note>
            Fru talman! Jag tror att det börjar klarna. Göran
          </note>
          <note>
            Hägglund säger nu att det egentligen handlar om att försvara
            svenska jordbrukares intressen gentemot jordbrukare i andra EU-länder.
            Därmed hör ju inte denna debatt alls hemma i diskussionen om regeringens
            WTO-skrivelse.
          </note>
          <note>
            Det kanske finns ett sammanhang. Det kanske är så enkelt som
            att Göran Hägglund har skrivit under en reservation som hör hemma
            på ett annat område i en annan debatt och att han därför kan dra
            tillbaka sitt bifallsyrkande till denna reservation. Den kan ju
            omöjligen hanteras i detta sammanhang om Göran
          </note>
          <note>
            Hägglunds främsta poäng är att Sverige skall skydda sig mot konkurrens
            från Danmark och Irland.
          </note>
          <note>
            Men det kanske är så som handelsministern och jag har sagt i
            våra inlägg. Vi tror att det egentligen handlar om en protektionistisk
            syn på EU:s jordbrukspolitik gentemot tredje världen. Det kanske
            egentligen handlar om att man vill sitta på två stolar samtidigt.
            Man talar väl om u-ländernas intressen men försvarar sig samtidigt
            mot allt som luktar konkurrens från deras sida. Om det är så är
            det mycket värre. Då handlar det om en politisk skiljelinje som
            är mycket viktig att framhäva inte bara för de protokolläsande
            utan också för alla andra politiskt intresserade i landet.
          </note>
          <note type="speaker">
            Anf. 123 GÖRAN HÄGGLUND (kd) replik:
          </note>
          <note>
            Fru talman! Som Lars Ohly väl känner till uppträder EU här med
            en röst. Inom EU går avregleringen relativt långsamt. Jag måste
            nog tyvärr konstatera att det är till godo för det svenska jordbruket
            med de förhållanden som nu råder i Sverige för den svenska jordbrukssektorn.
          </note>
          <note>
            Jag skulle önska att jag kunde säga att vi skall skynda på avregleringen,
            eftersom jag tror att det sammantaget är bäst för de svenska konsumenterna,
            de västeuropeiska konsumenterna och för producenterna vare sig
            de finns i Sverige, Västeuropa eller i tredje världen. Vi välkomnar
            konkurrens. Vi tror att det är viktigt. Men nu är problemet att
            vi inte kan öppna oss. Och nu är spelplanen som den är. EU
          </note>
          <note>
            uppträder för att diskutera det här.
          </note>
          <note>
            Då är frågan: Skall vi i det sammanhanget driva avregleringen,
            eller skall vi säga att vi först måste se till att de svenska
            jordbrukarna får villkor som är likartade med omgivningens. Med
            vår politik hade inte det varit något problem. Med vår politik
            hade vi haft likartade villkor. Med vår politik hade vi haft ett
            bättre bistånd som hade gett u-länderna bättre möjligheter att
            bygga upp eller förstärka sitt eget jordbruk.
          </note>
          <note>
            Då hade situationen sett helt annorlunda ut. Men tyvärr styr
            vi inte över alla de politiska instrumenten.
          </note>
          <note>
            I opposition gör man tyvärr inte det. Det gör att man får använda
            de instrument som för närvarande finns.
          </note>
          <note>
            Nu diskuterar vi just det här. Därför står vi bakom den här reservationen.
            I den mån jag inte har yrkat bifall till reservation nr 2 gör
            jag det nu.
          </note>
          <note type="speaker">
            Anf. 124 LARS OHLY (v) replik:
          </note>
          <note>
            Fru talman! Jag skall inte förlänga debatten alltför mycket denna
            ljuva junikväll, men jag vill påpeka att
          </note>
          <note>
            Göran Hägglunds argumentation må vara hedervärd i en debatt om
            EU:s jordbrukspolitik och förhållandena när det gäller konkurrensen
            mellan olika EU-länder.
          </note>
          <note>
            Nu diskuterar vi dels Sveriges position, dels EU:s gemensamma
            syn inför WTO-förhandlingarna om att öppna världsmarknaden och
            liberalisera handeln med jordbruksprodukter.
          </note>
          <note>
            Såväl Vänsterpartiet som Miljöpartiet och regeringen menar att
            EU i dag visar en alltför stor slutenhet gentemot omvärlden, vilket
            missgynnar uländerna och i stället gynnar en produktion som inte
            alltid är effektiv och rationell. Kristdemokraterna ställer sig
            tydligt på en annan sida. Man menar att avregleringen går för
            snabbt. Man menar att det är viktigt att slå vakt om den inhemska
            europeiska produktionen av jordbruksprodukter. Det går, fru talman,
            inte ihop med det vackra tal om solidaritet som också finns i
            reservationen.
          </note>
          <note type="speaker">
            Anf. 125 GÖRAN HÄGGLUND (kd) replik:
          </note>
          <note>
            Fru talman! Jag skall försöka summera det här.
          </note>
          <note>
            När det gäller den svenska positionen måste vi naturligtvis inta
            den position som vi tror är bäst för tredje världen, för Västeuropa
            och för Sverige. Och vi måste naturligtvis även väga in jordbruksnäringens
            intressen i dessa sammanhang.
          </note>
          <note>
            Vi är bekymrade över den svenska linjen. Därför har vi skrivit
            den här reservationen. Vi välkomnar konkurrens. Vi tror att det
            behövs en stegvis avreglering av jordbruket i Västeuropa, så att
            man får mer marknad och färre regleringar. Men på det altaret
            är vi inte beredda att offra det svenska jordbruket och landsbygden.
          </note>
          <note type="speaker">
            Anf. 126 KARIN FALKMER (m):
          </note>
          <note>
            Fru talman! Det är sällsynt att man utnyttjar möjligheten till
            ytterligare ett anförande, men Leif Pagrotskys slutreplik föranleder
            att jag måste.
          </note>
          <note>
            Jag fick inga som helst svar när det gäller vilka konsekvenser
            det skulle få för ILO om frågan om arbetsvillkor skulle bli WTO:s
            ansvarsområde. Jag fick inget svar på hur regeringen ser på risken
            att
          </note>
          <note>
            Sverige kommer att medverka till att försena och förlama förhandlingsarbetet
            i den nya WTO-rundan.
          </note>
          <note>
            Ministern var inte närvarande i kammaren när jag höll mitt huvudanförande.
            Trots detta kommer ministern, i stället för att svara på frågor,
            i sin slutreplik med fula påståenden om att jag inte visat engagemang
            för alla de värden som frihandeln innebär för uländerna och hur
            viktigt det är att vi bidrar till en bättre utveckling för dem.
          </note>
          <note>
            Fru talman! Jag konstaterar att Leif Pagrotsky i denna debatt
            har visat att regeringen saknar respekt och förståelse för u-ländernas
            berättigade skepsis mot att få regler på handelspolitikens område
            som de vet skulle innebära handelshinder för dem.
          </note>
          <note>
            Anf. 127 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Karin Falkmer är arg för att jag inte svarar på frågan
            vad vår linje, att man skall ta upp frågan om arbetsrätt också
            i WTO, skulle innebära för
          </note>
          <note>
            ILO:s auktoritet. Jag menar att det faktum att den här frågan
            diskuteras och har diskuterats i WTO har inneburit att arbetet
            i ILO har intensifierats, accelererat och fått ökad tyngd. Jag
            vill bygga vidare på detta.
          </note>
          <note>
            Jag tycker att det har varit en uppmuntrande period sedan Singaporemötet.
            Jag beklagar att det inte har gått ännu bättre, men jag tycker
            att detta är erfarenheter som vi nu skall bygga vidare på. Jag
            ser heller ingen motsatsställning mellan ILO och WTO i detta.
          </note>
          <note>
            Här gäller det att mobilisera de olika goda möjligheter som kan
            existera och dyka upp för att skapa bättre villkor i arbetslivet
            i hela världen. Det finns också iländer som har en del att göra.
            Det handlar alltså inte bara om u-länder.
          </note>
          <note>
            Karin Falkmer anklagar mig för att vilja försena och förlama
            förhandlingarna därför att jag tar upp svåra frågor. Detta är
            en svår förhandlingsfråga. Det är många mycket svåra förhandlingsfrågor
            i WTO.
          </note>
          <note>
            Det är därför vi förhandlar på detta sätt: med en bred runda.
            Det framgår i skrivelsen, för alla som vill läsa, att skälet för
            att göra rundan bred och stor är att det skall möjliggöra en sorts
            byteshandel, en förhandling där viktiga frågor för vissa länder
            byts mot frågor som är viktiga för andra och där så många frågor
            som möjligt bör upp på bordet. Detta är en fråga som vi sätter
            upp på bordet och som vi vill ha med i den kompromissrunda som
            det här kommer att bli.
          </note>
          <note>
            Jag har aldrig noterat att moderaterna skyr att ta upp kontroversiella
            frågor. Många frågor moderaterna tar upp här i denna kammare är
            ju jättekontroversiella. Argumentet att man skall låta bli därför
            att de är kontroversiella begriper jag uppriktigt sagt inte. Och
            att detta med självklarhet skulle vara protektionism stämmer absolut
            inte! Vi är inte kända för protektionism. Vi kommer inte att driva
            några protektionistiska krav i WTO, inte heller på det här området.
            Det vet naturligtvis Karin Falkmer.
          </note>
          <note type="speaker">
            Anf. 128 KARIN FALKMER (m):
          </note>
          <note>
            Fru talman! Under Singaporemötet kom man fram till att ge ILO
            mandatet att jobba med frågor om arbetsmiljö och arbetsvillkor.
            Skulle detta föras in under WTO:s mantel tar man därmed bort uppgifterna
            för ILO på det här området; åtminstone bidrar man till att avsevärt
            försvaga ILO. Är inte Leif Pagrotsky innerst inne medveten om
            att om de här frågorna skulle bli WTO-kompetens skulle ILO bli
            en tandlös tiger?
          </note>
          <note>
            Det är ingen tvekan om att det är en uppenbar risk förknippad
            med att återigen föra in de här mycket kontroversiella frågorna
            i WTO-förhandlingarna om det skall lyckas att genomföra WTO-rundan
            på tre år.
          </note>
          <note>
            Jag tycker att Leif Pagrotsky måste ta av sig skygglapparna och
            erkänna att det här skulle innebära väldiga förseningar och riskera
            att förlama hela arbetet som sådant.
          </note>
          <note>
            Det här handlar ju om vår gemensamma strävan -
          </note>
          <note>
            Leif Pagrotskys och min, socialdemokraternas och moderaternas
            - att åstadkomma ytterligare förbättringar när det gäller handelspolitiken
            genom en ny runda. Avstå då från att medvetet införa frågor som
            kommer att förstöra, förhala och försena arbetet!
          </note>
          <note>
            Anf. 129 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Återigen: Jag ser inte den här konflikten mellan
            WTO och ILO. Att frågan debatteras i
          </note>
          <note>
            WTO har gjort att arbetet i ILO intensifierats och accelererat.
            Det har blivit ökad kraft. Det ger oss som vill fortsätta på den
            här vägen ökad energi att kämpa vidare för den här frågan.
          </note>
          <note>
            Min förvåning i mitt förra inlägg gällde Karin
          </note>
          <note>
            Falkmers prioritering av ämnen. Hon hade valt att ägna fyra repliker
            åt frågan om fackliga rättigheter i andra länder. Nu är det ytterligare
            ett par repliker och ett anförande. Inte med mer än en halv mening
            i sitt anförande berörde hon den för u-länderna enormt mycket
            viktigare frågan om tillträde till vår marknad för jordbruksprodukter.
          </note>
          <note>
            Karin Falkmer och hennes parti skriver ju under på samma politik
            som vi gör i utskottsbetänkandet, nämligen att det är viktigt
            för u-länderna - och likaså för oss i i-länderna - med ökad frihandel
            på jordbruksområdet. Men om detta väljer hon att inte säga någonting
            som helst, när det faktiskt är en av de få tvistefrågor vi har
            här. Tvistefrågorna är synen på arbetsrätt, synen på handel med
            jordbruksvaror samt u-ländernas utvecklingsmöjligheter. Men intresset
            för u-ländernas utvecklingsmöjligheter begränsar sig till att
            de skall vara fackföreningsfria. Det sträcker sig inte så långt
            som att de skall kunna sälja jordbruksprodukter, även om det skulle
            ske på bekostnad av borgerliga väljare på den svenska landsbygden.
            Det tycker jag är synd.
          </note>
          <note>
            Jag hade gärna sett en klargörande debatt mellan kristdemokrater
            och moderater, mellan centerpartister och moderater, om de här
            svåra avvägningarna - inte minst med tanke på att moderaterna
            i den här frågan skriver under på samma politik som Miljöpartiet,
          </note>
          <note>
            Vänsterpartiet och Socialdemokraterna, nämligen att det är oerhört
            viktigt för u-länderna och för vårt engagemang för u-länderna
            att våra marknader öppnas för de exportvaror de klarar av att
            få fram, i första hand jordbruksvarorna.
          </note>
          <note type="speaker">
            Anf. 130 KARIN FALKMER (m):
          </note>
          <note>
            Fru talman! Leif Pagrotsky säger att ILO fått bättre muskler
            i och med att de här frågorna diskuterades i Singapore. Tacka
            sjutton för det! Man fick ju mandatet!
          </note>
          <note>
            Sedan gällde det debatten och hur många repliker jag ägnar åt
            det vi är oense om. Snälla ministern! När jag debatterar med socialdemokrater
            debatterar jag det vi har olika uppfattning om. Jag har debatterat
            med Marie Granlund; jag har debatterat med Leif
          </note>
          <note>
            Pagrotsky. Jag har valt att ta debatterna med er i denna fråga,
            som jag tycker är så viktig.
          </note>
          <note>
            Min innersta drivkraft, som gör att jag lägger så mycket kol
            på detta, är att jag ser en fara att Sverige medverkar till att
            försena och förhala en WTO-runda som skulle betyda så oerhört
            mycket, inte minst för uländerna. Stigande välstånd ger resurser
            för högre levnadsstandard och åstadkommer också förbättringar
            på miljöområdet och arbetslivsområdet.
          </note>
          <note>
            Leif Pagrotsky undervärderar de möjligheter det skulle innebära
            för u-länderna att få mer del av den fria handeln och slippa handelshinder.
            Leif Pagrotsky visar i debatten, tycker jag, en misstro gentemot
            de fattiga ländernas vilja och kraft att när man får bättre ekonomiska
            resurser göra som vi gjort: förbättra arbetsvillkor och levnadsstandard
            för sin befolkning.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            12 § Utrikeshandel och internationella investeringar
          </note>
          <note>
            Föredrogs
          </note>
          <note>
            Utrikesutskottets betänkande 1998/99:UU12
          </note>
          <note>
            Utrikeshandel och internationella investeringar
          </note>
          <note type="speaker">
            Anf. 131 STEN TOLGFORS (m):
          </note>
          <note>
            Fru talman! Den internationella handeln har utvecklats mycket
            kraftigt de senare åren och växt snabbare än världsekonomin som
            helhet. Handelns tillväxtbefrämjande effekter är en viktig orsak
            till det snabbt ökande totala välståndet i världen.
          </note>
          <note>
            Handeln är inget nollsummespel, utan någonting som alla vinner
            på. Genom att länder utnyttjar komparativa fördelar och gör det
            man relativt sett är bäst på fungerar världsekonomin som effektivast.
            De skillnader som finns mellan ländernas ekonomiska strukturer
            är själva drivkraften för handelsutbyte.
          </note>
          <note>
            Handelshinder av olika slag stör världsekonomins funktion.
          </note>
          <note>
            Handeln skapar ett ökat konkurrenstryck som bidrar till resurshushållning.
            Den som slösar med insatsvaror är inte bara miljömässigt utan
            också ekonomiskt ineffektiv och slås därmed ut. Nationell miljöpolitik
            på icke-diskriminerande grund liksom internationella åtaganden
            är viktiga komplement till detta.
          </note>
          <note>
            De senaste decennierna har världsekonomin förändrats genom att
            naturgivna komparativa fördelar har minskat i betydelse. Det är
            i moderna ekonomier i betydande grad förvärvade komparativa fördelar
            som styr den ekonomiska utvecklingen och därmed konkurrenskraften.
          </note>
          <note>
            Nya branscher, som IT och underhållning, är knappast beroende
            av var grundämnet kisel finns. I
          </note>
          <note>
            stället är det kunskapsutvecklingen som styr tillväxten.
          </note>
          <note>
            Vägen till välstånd går för utvecklingsländerna via internationell
            handel, precis som den en gång gjorde för Sverige. Handeln är
            den enda väg till rikedom som finns. Frihandel är inte en form
            av bistånd, men väl en förutsättning för välstånd. Att öppna våra
            europeiska marknader så långt det bara är möjligt för produkter
            från u-länderna är en effektiv välståndsskapande åtgärd. När länder
            utnyttjar sina komparativa fördelar fungerar också den inhemska
            ekonomin som effektivast. Skyddade länder eller sektorer blir
            ineffektiva, vilket resulterar i välfärdsförluster.
          </note>
          <note>
            Det finns inga belägg för att frihandelsvänliga länder skulle
            präglas av ojämlikare fördelning än protektionistiska länder,
            vilket ligger i majoritetens resonemang i dagens betänkande. Tvärtom
            finns det anledning att tro att frihandelns tillväxtbefrämjande
            effekter kommer alla till godo när den samlade välståndsnivån
            höjs, vilket brukar beskrivas som nedsippringsprincipen. Snart
            sagt alla tillgodogörs mer än vid isolationism och slutenhet.
          </note>
          <note>
            Länder med utpräglat stora klyftor, där människor tvingas leva
            i direkt fattigdom, är inte sällan protektionistiska och slutna
            ekonomier, långt från marknadsekonomin.
          </note>
          <note>
            De länder som har bristfälliga marknadsekonomiska strukturer
            eller rent planekonomiska strukturer har inte sett och ser heller
            inte samma positiva ekonomiska utveckling som länder som strävat
            efter institutionell mognad. Marknadsekonomi, äganderätt, rättsstat,
            utbildning och demokrati är fundament för länders ekonomiska utveckling.
          </note>
          <note>
            Öppenhet för idéer, för handel och investeringar är likaså nödvändigt.
            Länder som stängt dörren och satsat på importsubstitution och
            självförsörjning har misslyckats med att skapa ett ökat välstånd.
            Många har dessutom sett ett fallande välstånd, vissa t.o.m.
          </note>
          <note>
            från mycket goda utgångslägen. Ivern att skydda den inhemska
            ekonomin från konkurrens har fått dem att halka efter i ineffektivitet
            och att fastna i fattigdom.
          </note>
          <note>
            Med handel och investeringar följer överföring av kunskap, som
            modern teknisk och organisatorisk förmåga samt marknadskunnande
            och kontaktnätverk. Få saker betyder så mycket för att lyfta ett
            lands ekonomi som öppenhet för handel och internationella direktinvesteringar.
            Med den ökade ekonomiska öppenheten kommer ofta också krav på
            demokratisk utveckling. Fri handel är ett viktigt medel för att
            stärka ett lands ekonomiska, demokratiska och sociala utveckling.
          </note>
          <note>
            Fru talman! Lika viktigt som det var för Sveriges ekonomiska
            utveckling att våra varor kunde exporteras när vi stod i början
            av vår industrialisering, lika viktigt är det för dagens u-länder
            att handeln med deras varor inte utsätts för olika hinder.
          </note>
          <note>
            De minst utvecklade länderna i världen är beroende av att kunna
            handla med just de varor de är bäst på att producera. I många
            fall rör det sig om teko- och jordbruksprodukter, vilket olyckligt
            nog varit just de produkter för vilka bl.a. EU haft svårast att
            acceptera liberaliseringar. EU har annars verksamhet bidragit
            till en liberalisering av handeln. Det är i svenskt intresse att
            driva på utvecklingen för frihandel också på dessa områden. Det
            är inte bara - om än främst - för att ge fattiga länders ekonomier
            möjlighet att utvecklas, utan också för att nedmonteringen av
            handelshinder gynnar svenska konsumenter. Regeringen måste använda
            sitt inflytande i EU och WTO till att liberalisera synen på handeln
            i riktning mot en stegvis allt friare handel.
          </note>
          <note>
            Vårt förslag till utgångsbud för EU är att avskaffa industritullarna
            till i-länderna och att EU skall anta en bindande plan för övergång
            till en fri marknad för jordbruksprodukter. Sverige har en lång
            tradition som frihandelsförespråkare. Vi lever i en liten, öppen
            och exportberoende ekonomi. Kanske är det också så för att motsvarande
            40 % av BNP exporteras. Vi skulle drabbas mycket hårt om utvecklingen
            tilläts gå åt fel håll.
          </note>
          <note>
            Fru talman! Sverige måste motverka varje försök att införa nya
            villkor för handel som skulle hindra uländerna i deras utveckling
            mot en bättre ekonomisk situation och förbättrat välstånd. Det
            finns en tydlig risk att de socialklausuler och miljöklausuler
            som förekommer i debatten och i dagens betänkande kan bli en form
            av förtäckt protektionism, framför allt eftersom resonemangen
            ofta är så oklara. Vem skall avgöra om brott mot klausulerna begås?
            Vilka sanktionsåtgärder skall genomföras? Sanktionsåtgärder är
            majoriteten annars skeptisk till i dagens betänkande.
          </note>
          <note>
            Vem skall fatta beslut om vad som skall hända? Det är dags för
            en konkretisering från majoritetens sida.
          </note>
          <note>
            De som argumenterar för att miljö och olika arbetsmarknadskrav
            skall drivas gentemot utvecklingsländerna riskerar faktiskt att
            förvärra den situation de vill förbättra. Om alternativet till
            barnarbete är prostitution eller tiggeri är det inte alls givet
            att handelsklausuler, bojkotter och sanktioner, som stryper handeln,
            hjälper de berörda barnen. I takt med stigande välstånd däremot
            kan brister avhjälpas och kraven höjas.
          </note>
          <note>
            Förhållandena vad gäller sociala villkor och miljömässiga hänsyn
            är i hög grad en ekonomisk mognadsfråga. Hade Sverige drabbats
            av den typ av klausuler som förespråkas på sina håll skulle vi
            ha hindrats från att handla oss till välstånd. Hade Sverige granskats
            med samma ögon när vi stod i början av vår industrialisering hade
            vi heller inte klarat kraven.
          </note>
          <note>
            Förbättrat välstånd genom bl.a. handel är en förutsättning för
            reformer på de sociala och miljömässiga områdena. Den som vill
            snabba på sociala reformer och utvecklingen av sunda miljöhänsyn
            bör arbeta för att öppna handeln i stället för att reglera handeln
            eller försvåra den.
          </note>
          <note>
            Det kan inte, fru talman, vara en slump att de som av ideologiska
            skäl ofta är motståndare till en växande världshandel är starka
            förespråkare för olika typer av restriktivt verkande klausuler.
            Det är heller ingen slump att de som tror att Sverige inte skall
            klara den internationella konkurrensen, därför att detta ställer
            krav på en modernisering av dagens ekonomiska strukturer, ofta
            ropar på skydd mot utländsk konkurrens.
          </note>
          <note>
            Vidare är det knappast en slump att de som ropar på skatt på
            internationella kapitalrörelser, vilket skulle störa ekonomins
            funktionssätt och missgynna u-länder som är i behov av investeringar,
            ofta också har en lite missunnsam misstänksam syn på konkurrensen.
          </note>
          <note>
            Ibland finns antydningar om att alla de länder som inte har samma
            typ av sociala regleringar som Sverige på något sätt skulle agera
            oetiskt eller snedvrida konkurrensen på ett otillbörligt sätt.
          </note>
          <note>
            Många u-länder, för att inte säga de flesta uländer, är starka
            motståndare till miljö- och arbetslivsklausuler. Det är knappast
            för att man skulle vara för att barn utnyttjas eller att miljön
            utarmas. Däremot är det för att man är rädd för att tillträdet
            till de europeiska marknaderna skall försvåras om och när klausulerna
            kommer.
          </note>
          <note>
            Fattiga länder vill och har en rätt att handla sig rika, precis
            som en gång Sverige gjorde.
          </note>
          <note>
            Fru talman! Med detta vill jag yrka bifall till reservation 1
            från moderaterna till dagens betänkande.
          </note>
          <note type="speaker">
            Anf. 132 BERNDT EKHOLM (s):
          </note>
          <note>
            Fru talman! Det rasande tempo som Sten Tolgfors har presterat
            kommer jag inte att klara av. Tidigare i dag svalde min dator
            mina tankar för gott, och det kom upp en vit sida. Dataenheten
            lyckades inte hitta dessa tankar igen. Jag är därför hänvisad
            till att tänka nytt och improvisera. Jag har med mig betänkandet,
            och vi får se vad det ger. Men det kommer att innebära att jag
            inte kommer att kunna hålla den utsatta tiden. Det går inte.
          </note>
          <note>
            Detta betänkande ligger nära den debatt som just har varit. På
            vissa punkter skiljer ingenting, på andra punkter kommer frågorna
            in på andra områden. Vi behandlar i vårt betänkande också vissa
            motioner från allmänna motionstiden.
          </note>
          <note>
            Först skall jag slå fast den internationella handelns oerhörda
            betydelse för utveckling och tillväxt. Det är självklart att handeln
            har stor betydelse för vårt eget land. Vi kan notera att drygt
            40 % av bruttonationalprodukten utgörs av export. Handeln är oerhört
            viktig för Sverige, men den är också viktig för u-länder -
          </note>
          <note>
            vilket utrikesutskottet är särskilt intresserat av.
          </note>
          <note>
            Trots denna utveckling vill jag konstatera att
          </note>
          <note>
            1 300 miljoner människor i världen är absolut fattiga.
          </note>
          <note>
            Utrikesutskottet har tittat lite närmare på dessa frågor.
          </note>
          <note>
            Vi gjorde från början antaganden att handeln hade satt tydliga
            spår i att begränsa den absoluta fattigdomen. Om våra siffror
            stämmer är det tyvärr inte så.
          </note>
          <note>
            Det är tragiskt. Det kan gott föras till riksdagens protokoll
            att från 1987 till 1993 har antalet fattiga i världen ökat från
            1 230 miljoner till 1 310 miljoner. Det har blivit ungefär 100
            miljoner fler fattiga. Andelen har sjunkit - men tyvärr lite -
            från 30 % till 29 %. Vi beklagar naturligtvis djupt att det är
            så. Det är naturligtvis också en oerhört allvarlig utmaning för
            oss att göra någonting åt detta.
          </note>
          <note>
            Jag vill med en gång säga att det är helt klart att det inte
            är handeln som är orsaken till denna situation.
          </note>
          <note>
            Det är andra faktorer. Vi har inte tillgång till de rätt mekanismerna
            för att förmedla handeln och andra stödformer. Det finns brister
            hos dessa länder som gör att denna absoluta fattigdom inte har
            kunnat minskas.
          </note>
          <note>
            Frihandeln optimerar resurser genom specialisering och bytesvinster.
            Det är alldeles självklart, och vi kan se på hur det fungerar
            i vårt eget land. Konkurrensen ger oss lägre priser, och därmed
            höjs välfärden. Samtidigt är det viktigt att notera - både för
            vårt eget land men inte minst för u-länderna - att det inte räcker
            med en öppen marknad som ger oss en tillväxt i handeln. Det krävs
            också en nationell fördelningspolitik. Den är avgörande för att
            fördela vinsterna som handeln ger oss.
          </note>
          <note>
            Moderaterna tar i ett särskilt yttrande upp att de inte riktigt
            vill ställa sig bakom de formuleringar utskottet har använt. Moderaterna
            talar om den kända nedsippringsteorin, dvs. att om det blir en
            utveckling
          </note>
          <note>
            - som det bevisligen har blivit med den internationella handeln
            - av tillväxt i den samlade världsekonomin, så skvätter alltid
            något på de fattiga. Men,
          </note>
          <note>
            Sten Tolgfors, vi kan konstatera att skvättarna uppenbarligen
            har varit små. Siffrorna visar på det resultat jag nämnde.
          </note>
          <note>
            Vi behöver en nationell fördelningspolitik. Det är dags för Sten
            Tolgfors, Moderaternas representant, att förklara det särskilda
            yttrandet. Vi säger att marknaderna inte räcker, men vi säger
            inte att det skulle vara bättre i protektionistiska länder - som
            Sten Tolgfors antyder i det särskilda yttrandet. Man vill skapa
            en motsättning, där snarare skillnaden ligger i att Moderaterna
            inte tror på fördelningspolitik som ett nödvändigt komplement
            till marknaden.
          </note>
          <note>
            Betänkandet tar upp några olika områden. Utskottet behandlar
            frågan om utveckling - men inte enbart u-länderna. Vi behandlar
            handeln som en säkerhetshöjande faktor, och vi behandlar handeln
            som ett stöd för att utveckla demokrati och mänskliga rättigheter.
            Vidare är det handel och miljöfrågor, osv.
          </note>
          <note>
            Jag börjar med kopplingen till utvecklingen. Helt klart innebär
            frihandel ett stöd för utveckling. En öppen marknad är gynnsam.
            Vi kan se att Uruguayrundan ledde till positiva saker för u-länderna,
            samtidigt som vi nödgas konstatera att de liberaliseringar som
            skedde inte var tillräckliga, t.ex. på jordbruksoch tekoområdet.
            Antidumpningstullar diskuterades även i den förra debatten. Vi
            kan rikta en hel del självkritik mot den organisation vi är med
            i, dvs.
          </note>
          <note>
            Europeiska unionen, för att inte riktigt leva upp till den politik
            vi själva skulle vilja se från svensk sida.
          </note>
          <note>
            Vi kan också konstatera att man i många u-länder har prövat att
            skydda den egna marknaden, och det har givit ett dåligt resultat.
            Vi måste naturligtvis dra lärdomar av detta, och där är vi eniga.
          </note>
          <note>
            Vi kan slå fast att ekonomisk tillväxt är en förutsättning för
            att utrota fattigdom. Det säger jag trots de siffror jag har nämnt.
            Det är ingen motsättning, men det är en förutsättning. I Asien
            var 60 % av befolkningen absolut fattiga år 1975. Nu är vi nere
            i 20 %.
          </note>
          <note>
            Det går att komma till rätta med fattigdomen. Vi vet också varför
            vi inte är där vi borde vara generellt i uländernas utveckling,
            nämligen på grund av bristen på ett gott styrelseskick, bristen
            på fungerande institutioner, bristen på utbildning och ett bristande
            rättsväsende. Här måste det ske insatser för att stötta en utveckling
            så att handeln kan fungera så som vi avser att den skall fungera.
          </note>
          <note>
            Vi måste också konstatera att avsättningsmöjligheterna för många
            u-länder, inte minst de s.k. MU-
          </note>
          <note>
            länderna, de minst utvecklade länderna, inte är vad de borde
            vara. EU är ett bra exempel på att jordbruksoch tekopolitiken
            inte fungerar.
          </note>
          <note>
            Vi understryker i betänkandet att vi inser vikten av jordbrukets
            multifunktionalitet och betydelsen av att ta hänsyn till livsmedelssäkerhet
            i u-länderna. Vi noterar att WTO redan i sina regelverk har gett
            skydd för den industriella uppbyggnadsfasen, så att uländerna
            kan anpassa sig till den utländska konkurrensen.
          </note>
          <note>
            I avsnittet som kopplar handel till säkerhet slår vi fast att
            handel är ett bra instrument för att bygga fred och säkerhet.
            I EU-valrörelsen går det inte att missa poängen att EU de facto
            har skapat stabilitet, utveckling, fred och säkerhet.
          </note>
          <note>
            Vi kan se utvecklingen i Sydamerika. Jag har själv varit där
            och lärt mig lite om handelsorganisationen
          </note>
          <note>
            Mercosur. Man går nu där över från handelssamarbete till ett
            politiskt samarbete för att höja säkerheten i regionen. Det kommer
            säkert att gå trögt, men det fungerar. Där finns också Asean.
            Vi väntar oss naturligtvis att en lösning av Kosovokonflikten
            bl.a. skall innebära att handelsrelationer byggs upp mellan länderna
            på Balkan, så att länderna blir beroende av varandra. Vi vill
            också ha en lösning på Mellersta
          </note>
          <note>
            Östern-konflikten. Man handlar med varandra, och därmed byggs
            en gemensam säkerhet.
          </note>
          <note>
            EU:s utvidgning är i detta avseende oerhört viktig.
          </note>
          <note>
            100 miljoner fler människor i kandidatländerna kan väva oss samman
            på marknaden på ett sätt som höjer säkerheten. EU:s Medelhavspolitik
            går ut på samma sak. Det handlar om att med hjälp av handel knyta
            länder samman så att det kan bli en fungerande Medelhavsregion.
            På precis samma sätt talar vi om Östersjöområdet.
          </note>
          <note>
            Under avsnittet som kopplar handel till demokrati och mänskliga
            rättigheter pekar vi på att handeln också kan stötta utvecklingen
            inom området demokrati och mänskliga rättigheter. Handeln ger
            positiva influenser.
          </note>
          <note>
            Vi kan se Kina som ett undantag, men får ändå hoppas att Kina
            också skall komma med på vagnen förr eller senare. Vi hoppas att
            handeln genom de regler som man bygger upp, genom de institutioner
            som vi behöver och genom de rättssystem som kommer fram demokratiserar
            länderna, inklusive Kina.
          </note>
          <note>
            U-länderna har markerat att man är emot införandet av mänskliga
            rättigheter i handelssystemen, och det är naturligtvis protektionistiska
            skäl man tänker på. Man orkar inte leva upp till mänskliga rättigheter
            med hänsyn till sin fattigdom eller andra skäl.
          </note>
          <note>
            Vi säger så här i betänkandet: "Utskottet anser att en politik
            för friare handel måste gå hand i hand med
          </note>
          <note>
            Sveriges ansträngningar att främja demokrati och mänskliga rättigheter."
          </note>
          <note>
            I ett särskilt yttrande från moderaterna, som har varit mycket
            omtalat här i dag, kritiserar man oss i majoriteten därför att
            vi tycker att det är viktigt att i
          </note>
          <note>
            WTO- och i handelssammanhang också diskutera arbetsmiljövillkor
            och miljövillkor. Moderaterna, som tycker att mänskliga rättigheter
            är jätteviktiga, finner ingen anledning att på den punkten rikta
            kritik, utan där är vi överens.
          </note>
          <note>
            Vari ligger den principiella skillnaden, Sten
          </note>
          <note>
            Tolgfors, mellan mänskliga rättigheter allmänt sett, miljörättigheter
            och rättigheter på det fackliga området? Jag ser inte den skillnaden,
            men Sten Tolgfors kanske kan förklara det.
          </note>
          <note>
            När det gäller miljöområdet och handeln vet vi att det finns
            en motsättning mellan industriländer och uländer. Också där kommer
            protektionismen in. Men vi markerar i betänkandet att man måste
            ställa höga miljökrav. Vi kan konstatera att frihandel ökar tillväxten,
            men en ökad tillväxt ger också ökade miljöproblem. Vi har pratat
            mycket om det internt i utskottet. Särskilt på trafikområdet är
            det tydligt. Vi vet nämligen att de insatser som man gör med ny
            teknik för att komma till rätta med miljöproblemen tyvärr inte
            håller tillväxten stången, utan miljöproblemen ökar, på grund
            av att vi inte hänger med i den takten.
          </note>
          <note>
            Detta är ett faktiskt problem, som vi måste ta på allvar och
            komma till rätta med. Det gäller naturligtvis också risken för
            att lokalisera sig till länder med svag miljöpolitik.
          </note>
          <note>
            Vi vill, precis som regeringen har föreslagit, att handel och
            miljöpolitik skall stödja varandra ömsesidigt för att minska miljöbelastningen.
            Det är viktigt för majoriteten.
          </note>
          <note>
            Vi noterar också att om vi menar allvar med frihandeln måste
            vi också se på hur man sätter priser.
          </note>
          <note>
            Det har nog inte diskuterats i näringsutskottets betänkande,
            såvitt jag kan se. Frihandel är någonting mycket positivt för
            miljön, förutsatt att priserna sätts på ett rättvist sätt, dvs.
            att man internaliserar - som det så vackert heter - miljökostnaderna
            i prissättningen. Annars blir ju konkurrensen skev, och då kan
            man inte tala om en fullständigt fri handel.
          </note>
          <note>
            Det här är också någonting som moderaterna har väldigt svårt
            att ta till sig, men de har inte kommenterat det särskilt i sitt
            yttrande. Vi kanske har blivit överens under resans gång.
          </note>
          <note>
            Vi ser att transporter och energi inte är prissatta på rätt sätt
            med hänsyn till miljökostnaderna, och därför skapar det skevheter
            i den internationella handeln.
          </note>
          <note>
            När det gäller miljön och WTO vill jag citera från en konferens
            i Århus som jag deltog i och som nämns i betänkandet. Det var
            FN:s ekonomiska kommission för Europa med miljöministrar från
            alla Europas länder samt USA och Kanada som slog fast - och nu
            skall Sten Tolgfors lyssna - att "WTO-regler helt och fullt måste
            ta hänsyn till behovet av en hög nivå på skyddet av miljön. Sverige
            och EU intar positionen att en ny WTO-runda skall omfattas också
            av kopplingen mellan handel och miljö." Den andra meningen är
            utskottets tillägg. Det slogs helt klart fast vid den konferensen
            att det är viktigt att lyfta in miljöfrågorna. Det sade alla Europas
            länder samt USA och
          </note>
          <note>
            Kanada.
          </note>
          <note>
            Nu lämnar jag de olika punkter som vi hanterar särskilt, och
            jag skall avslutningsvis säga något om de internationella kapitalflödena.
            Vi kan konstatera att direktinvesteringarna i u-länderna är 175
            miljarder.
          </note>
          <note>
            Det är alltså drygt tre gånger u-landsbiståndet. Det betyder
            oerhört mycket, bl.a. för kunskapsöverföring, som vi slår fast.
            Samtidigt är det naturligtvis ett problem att av de här direktinvesteringarna
            har de minst utvecklade länderna bara 0,4 %. Det är skamligt lite,
            och vi måste naturligtvis se till att få en ändring till stånd.
          </note>
          <note>
            När det gäller MAI-avtalet, som vi också tar upp i det här avsnittet,
            tycker vi att det är självklart att ett sådant här avtal måste
            komma fram. Har vi 1 600
          </note>
          <note>
            bilaterala avtal är inte situationen bra. Det är angeläget att
            motverka diskriminering av utländska investeringar. Vi tror att
            den förhandling som har skett i
          </note>
          <note>
            OECD var för snäv, och därför hoppas vi mer på att man tar upp
            de här förhandlingarna i WTO och att man skapar något nytt utifrån
            den situationen. Där har vi också slagit fast att det är viktigt
            att lyfta in exempelvis miljöfrågan.
          </note>
          <note>
            Då tar jag åter chansen att citera från den konferens som jag
            var på och där man bl.a. sade, som vi skriver i utskottsbetänkandet,
            att "ett avtal på investeringssidan effektivt skall integrera
            miljöhänsyn så att en hållbar utveckling stöds och så att internationell
            och nationell politik på miljöområdet inte begränsas".
          </note>
          <note>
            Slutligen tar jag upp frågan om en internationell skatt, som
            moderaterna reserverar sig mot. Jag vill genast yrka avslag på
            den reservationen. Det är en helt onödig reservation. Det Vänsterpartiet
            lyfter fram är att man vill, som det står i betänkandet, begränsa
            kortsiktiga spekulationsvinster på kapitalöverföringar.
          </note>
          <note>
            Det står inte någonting om en Tubinskatt. Inte heller vi i utskottsmajoriteten
            nämner Tubinskatten, utan vi för ett resonemang omkring möjligheten
            att göra den här begränsningen, ett resonemang där vi på många
            punkter är tveksamma till möjligheterna. Vi kanske skulle vilja,
            men vi ser svårigheterna. Att moderaterna då slamrar i dörrarna
            och reservera sig mot den här texten är väldigt konstigt, eftersom
            man i reservationen talar om en Tubinskatt, vilket vi över huvud
            taget inte gör.
          </note>
          <note>
            På grund av att jag inte fick mitt manus genom datorn avstår
            jag från att prata om WTO-rundan, vilket jag egentligen skulle
            ha avslutat med. Eftersom vi har haft en debatt om den nyligen
            hoppar jag över det.
          </note>
          <note>
            Jag vill bara till sist tillstyrka hemställan i utrikesutskottets
            betänkande.
          </note>
          <note>
            Herr talman! Jag vill uppmärksamma alla historiskt intresserade
            på att vi slutar betänkandet med att göra en historisk återblick
            på frihandeln, som har varit varmt omhuldad i det parlamentariska
            arbetet långt innan riksdagen kom till. Vi återger vad prästen
            och riksdagsmannen i prästeståndet Anders Chydenius har sagt i
            ett protokoll från den 26 september år
          </note>
          <note>
            1765 om rikets handel. Det kan väl glädja alla oss som är positiva
            till frihandel att redan 1765 omtalades detta i de parlamentariska
            sammanhangen, förmodligen långt före någon regering hade nämnt
            det - jag vet inte om så var fallet.
          </note>
          <note>
            Jag beklagar att jag har dragit ut så mycket på tiden, men det
            beror som sagt var på dataproblem.
          </note>
          <note type="speaker">
            Anf. 133 STEN TOLGFORS (m) replik:
          </note>
          <note>
            Herr talman! Låt mig säga att Berndt Ekholms stora intresse för
            moderat politik naturligtvis gläder.
          </note>
          <note>
            Det är alldeles riktigt, som han säger, att vi känner oro inför
            de socialklausuler, arbetslivsklausuler, miljöklausuler osv. som
            majoriteten flaggar för, framför allt därför att resonemangen
            är så förtvivlat oklara.
          </note>
          <note>
            Nu har Berndt Ekholm alla möjligheter i världen att reda ut vad
            han menar.
          </note>
          <note>
            I betänkandet kan man t.ex. läsa: "För en väl fungerande frihandel
            är det vidare angeläget att miljökostnader internaliseras i prissättningen."
          </note>
          <note>
            Låt höra då! Hur skall det gå till? Vem sätter pris?
          </note>
          <note>
            Är det samma pris i alla länder oavsett kostnadsläge, oavsett
            miljösituation? Vem avgör? Hur skall det här gå till? Vem avgör
            om man bryter mot den här klausulen eller om man sätter fel pris?
            Skall det vara överstatligt? Skall det vara mellanstatligt? Skall
            vi själva avgöra vad som är rätt och vad som är fel?
          </note>
          <note>
            Berndt Ekholm kan när han ändå är i gång svara på de frågorna
            och också förklara vad som gäller för arbetslivsklausulerna. Vem
            skall avgöra brott mot klausulerna? Vilka sanktionsåtgärder skall
            genomföras? Vem tar beslut om dem? Vilka standarder skall gälla?
            Vilka effekter tror Berndt Ekholm att det blir på arbetsmarknaden
            i ett u-land om man tillämpar
          </note>
          <note>
            LO:s syn på arbetsrätt, arbetsmiljö och liknande?
          </note>
          <note>
            Slutligen, herr talman, vill jag säga att vi reagerar därför
            att vi anser att det är fel att ställa människors ekonomiska situation
            mot frihandel. Det här är ett betänkande som handlar om just handel.
            Konsekvenserna av ett sådant resonemang att man tror att man måste
            lyfta fram fördelningspolitiken just då är att man tror att det
            skulle vara bättre om man inte hade frihandel. All erfarenhet
            visar att ju slutnare ett land är, desto sämre går det ekonomiskt
            för hela befolkningen och inte minst för de allra mest utsatta.
          </note>
          <note>
            Det är rätt att antalet fattiga i världen har blivit större,
            men det är också rätt att antalet som har det bra aldrig har varit
            större på jorden än vad det är just nu.
          </note>
          <note>
            Dags för lite konkretion med eller utan tidigare skrivet anförande,
            Berndt Ekholm!
          </note>
          <note type="speaker">
            Anf. 134 BERNDT EKHOLM (s) replik:
          </note>
          <note>
            Herr talman! Det är inte konstigare än att vi driver frågan att
            vi vill se miljökostnadernas internalisering i
          </note>
          <note>
            Sverige. Vi har en sådan utveckling, med olika former av miljöskatter
            och avgifter, exempelvis, som läggs på den samlade produktionen
            på olika sätt med syftet att denna skall bära miljökostnaderna.
            Vi diskuterar samma intresse, och vi driver det från svensk sida
            i Europeiska unionen. Vi vill ha till stånd ett sådant regelverk.
          </note>
          <note>
            Vari ligger skillnaden, mer än att problemet är mycket större,
            om man vidgar det till världshandeln?
          </note>
          <note>
            Jag inser naturligtvis att det är komplicerad materia.
          </note>
          <note>
            Gör man det på världsnivå får man göra det enklare än vad man
            gör i det egna landet. Men varför skulle man avstå? Om villkoren
            blir så olika är handeln egentligen inte fri, Sten Tolgfors.
          </note>
          <note>
            Sten Tolgfors tar upp sanktionsåtgärderna och ställer en massa
            frågor om hur det skall gå till. Tidigare i debatten har Karin
            Falkmer talat för att vi skall lyfta in sådana frågor i diskussionen
            - bara vi inte gör det här. Vi skall göra det i ILO, säger hon.
            Min motfråga till Sten Tolgfors är följande: Hur skall man kunna
            klara sanktionsåtgärderna inom ramen för
          </note>
          <note>
            ILO? Förmodligen finns det inga sanktionsbestämmelser där, men
            det skulle man kunna tänka sig att tillföra. Varför löses frågan
            bättre om man diskuterar den i ILO än om man diskuterar den i
            WTO?
          </note>
          <note>
            Slutligen vill jag ta upp fördelningspolitiken. Den motsättning
            som Sten Tolgfors försöker lyfta fram finns inte i betänkandet.
            Vi inser att frihandel är nödvändigt, men vi inser också - vilket
            moderaterna kanske inte gör - att den måste kompletteras med en
            fördelningspolitik om vi skall få rättvisa. Det är det vi strävar
            efter i utrikespolitiken - eller hur?
          </note>
          <note type="speaker">
            Anf. 135 STEN TOLGFORS (m) replik:
          </note>
          <note>
            Herr talman! Nu är vi genast mycket mer välinformerade. Det handlade
            inte riktigt om världshandeln. Det handlade om vad vi skulle göra
            i Sverige.
          </note>
          <note>
            Man hade inte tänkt på hur det skulle gå till. Man hade inte
            funderat på om en förorening skulle ha samma pris överallt, oavsett
            land och oavsett miljösituation. Man hade inte funderat på att
            vissa länder har en miljö som är känslig för det ena, och att
            vissa länder har en miljö som är känslig för det andra. Man hade
            inte funderat över skillnaden mellan tätbefolkade och glesbefolkade
            länder. Man hade inte funderat över skillnaderna mellan rikt och
            fattigt land. Man hade inte funderat över hur Sverige hade drabbats
            när vi gick från fattigdom till rikedom om någon hade resonerat
            som Berndt Ekholm gör nu på den tiden.
          </note>
          <note>
            Slutsatsen blir att handeln inte kan vara fri utan reglering,
            säger Berndt Ekholm. Välkommen till
          </note>
          <note>
            George Orwell! Välkommen till Animal Farm!
          </note>
          <note>
            I betänkandet skriver majoriteten att man är mycket tveksam till
            sanktioner i handelssammanhang.
          </note>
          <note>
            Men när det gäller klausuler är det plötsligt oproblematiskt.
            De effekter som man är så tveksam till vad det gäller sanktioner
            kommer ju också av klausulerna, om man stänger delar av eller
            hela handeln på grund av att man anser att ett land inte uppfyller
            vissa villkor. Jag tycker att det är ganska trångsynta villkor.
          </note>
          <note>
            Man måste inse att utvecklingen kommer när länder kan handla
            sig till rikedom, men den kommer inte om man stänger in dem och
            ser till att de inte kan handla sig till rikedom. Då blir ingen
            rikare i landet,
          </note>
          <note>
            Berndt Ekholm, utan alla blir fattigare.
          </note>
          <note>
            Den konkretition som jag efterlyste, och som jag också har efterlyst
            tidigare, får vi uppenbarligen inte här i dag. Det är bara vackra
            ord som ingen vet innehållet i. Jag uppmanar Berndt Ekholm att
            tänka vidare till nästa debatt, så att han kan ge oss den konkretitionen
            och berätta hur klausulerna skulle omsättas i praktiken, hur de
            skulle se ut, vem som skulle utforma dem, vem som skulle göra
            bedömningarna och vad resultatet skulle bli om man inte kunde
            efterfölja dem.
          </note>
          <note type="speaker">
            Anf. 136 BERNDT EKHOLM (s) replik:
          </note>
          <note>
            Herr talman! Sten Tolgfors säger att handeln inte är fri utan
            regleringar. Det kunde inte ha sagts bättre.
          </note>
          <note>
            Det är ju precis så det är. Varför har vi Världshandelsorganisationen?
            Varför har vi GATT? Om vi skall ha en fri handel skall det enligt
            Sten Tolgfors inte finnas några avtal, och man skall få göra precis
            som man vill.
          </note>
          <note>
            Vem som helst inser att det inte blir någon rättvis handel. Det
            blir en handel, som tidigare har sagts från denna talarstol, på
            den svages bekostnad. Vi vill inte ha en sådan handel. Det är
            inte många i världen som vill ha den. Därför har vi dessa handelsorganisationer.
          </note>
          <note>
            Det går inte att handla sig till rikedom utan att det finns spelregler.
            Sådana spelregler måste man vara beredd att också låta omfatta
            områden som man upptäcker är utomordentligt angelägna för mänsklighetens
            överlevnad, som exempelvis miljöområdet. Men vi vet att moderaterna
            inte är så intresserade. Det är en låt-gå-politik på miljöområdet
            oavsett om det gäller Sverige, EU eller internationellt.
          </note>
          <note>
            Det är klart att det är mycket enklare att driva en politik som
            har så lite regler som möjligt än att driva en politik som måste
            sätta vissa regler för att handeln verkligen skall kunna sägas
            vara fri och rättvis.
          </note>
          <note>
            Slutligen vill jag säga att handelssanktioner ofta innebär en
            total avstängning från marknaden för ett visst land. Det är någonting
            helt annat än att skapa klausuler eller regelverk som gör att
            handeln fungerar på ett bättre sätt. Klausuler och handelssanktioner
            har motsatta syften. Kopplingen mellan sanktioner och klausuler
            är helt tokig, enligt min mening.
          </note>
          <note type="speaker">
            Anf. 137 JAN ERIK ÅGREN (kd):
          </note>
          <note>
            Herr talman! När vi i riksdagen i dag debatterar utrikeshandel
            och internationella investeringar sker det i relativt stor enighet.
            Den debatt vi hörde nyss visar dock på att det finns oenighet
            på vissa punkter.
          </note>
          <note>
            En annan av de frågor som fokuseras, där enigheten inte är lika
            stor, gäller MAI-avtalet. Vi kristdemokrater tillhör dem som varit
            kritiska till det, och vi menar att det var bra att det avtal
            som var på gång inte kom till stånd.
          </note>
          <note>
            Det finns också all anledning att lyssna till de kritiska röster
            som kommer från olika organisationer, bl.a. från Forum Syd.
          </note>
          <note>
            Det behövs regler för investeringsavtal, men dessa regler måste
            vara utformade så att u-ländernas intressen på ett rimligt sätt
            tillgodoses.
          </note>
          <note>
            WTO med sin breda förankring, där u-länderna utgör en majoritet,
            är ett lämpligt forum för de förhandlingar som krävs. Något naturligt
            alternativ till
          </note>
          <note>
            WTO finns inte.
          </note>
          <note>
            Jag vill gärna citera ur utrikesutskottets yttrande till näringsutskottet
            i denna fråga: "Internationell handel och investeringar tillhör
            de viktigaste faktorerna bakom ekonomisk tillväxt. Sverige är
            en liten, öppen ekonomi som är starkt beroende av omvärlden.
          </note>
          <note>
            Utrikeshandeln är en livsnerv i hela den svenska ekonomin. Internationell
            handel och investeringar spelar likaså en nyckelroll för utvecklingen
            i hela vår omvärld."
          </note>
          <note>
            Herr talman! En sund växande internationell handel och investeringar
            förutsätter ett gemensamt regelverk och att största möjliga antal
            deltar i dess utformande. Från svensk sida är det angeläget att
            vi är med och tar vårt ansvar även framdeles när det gäller denna
            utveckling. S.k. social dumping, liksom miljömässig sådan, måste
            motverkas.
          </note>
          <note>
            Kammaren kommer fortsatt att ha anledning att debattera dessa
            frågor, och i den debatten kommer vi kristdemokrater att ta aktiv
            del.
          </note>
          <note type="speaker">
            Anf. 138 MARIANNE ANDERSSON (c):
          </note>
          <note>
            Herr talman! I detta betänkande har vi samlat ihop en hel del
            motioner som handlar om utrikeshandeln, och vi har också fogat
            en viss historik till betänkandet. Jag tycker att det är väldigt
            bra. Det finns också en betydande enighet om allt som står i betänkandet.
          </note>
          <note>
            Det handlar som sagt om säkerhet, miljö, utveckling, demokrati
            och mänskliga rättigheter, m.m.
          </note>
          <note>
            I världen utvecklas alltfler handelsregioner, vilket är positivt.
            Handeln är ju en av de viktigaste utvecklingsfaktorerna. Hållbar
            utveckling regionalt och globalt kräver ett fördjupat internationellt
            samarbete, och detta ligger inte minst i de mindre staternas intresse.
            Alternativet är en situation som präglas av den starkes rätt.
            Det är därför av särskild betydelse för små länder som Sverige
            och också för majoriteten av världens utvecklingsländer att rimliga
            och rättvisa spelregler upprättas på den globala marknaden.
          </note>
          <note>
            Den friare världshandeln har fungerat som motor för den ekonomiska
            utvecklingen runtom i världen.
          </note>
          <note>
            För många människor har 90-talet inneburit förbättringar. Alltfler
            länder formas till stabila demokratier och alltfler länder förmår
            att resa sig ur den djupaste fattigdom, även om antalet fattiga
            i världen har ökat.
          </note>
          <note>
            Handel och investeringar medverkar också till att skapa ömsesidiga
            beroenden och ökad integration mellan världens länder. Därmed
            bidrar handeln också till att främja fred och säkerhet.
          </note>
          <note>
            Ett huvudsyfte för Sverige och EU i de kommande WTO-förhandlingarna
            måste vara att stärka utvecklingsländernas integration och ställning
            i världshandeln. Det gäller såväl handel som investeringar.
          </note>
          <note>
            Vi var också kritiska till det MAI-avtal som tidigare var aktuellt.
            Vi tror att det blir en bättre ordning om förhandlingar angående
            investeringar sker inom
          </note>
          <note>
            WTO:s ram. Det är viktigt att poängtera att det behövs mer investeringar
            i de fattiga länderna. Jag hoppas att dessa förhandlingar kommer
            att leda till resultat inom en ganska snar framtid.
          </note>
          <note>
            Privata investeringar överskuggar med ganska bred marginal det
            bistånd som ges i dag. Den trenden kommer säkert att fortsätta
            i takt med att kommunikationer och möjligheter till investeringar
            förbättras.
          </note>
          <note>
            Möjligheterna att förlägga produktion var som helst i världen
            blir ju större på det sättet. På flera håll har företag förlagt
            utvecklingscentrum för att ta vara på lokal kunskap och komma
            närmare begynnande marknader. Men obalansen är mycket stor när
            det gäller var investeringarna förläggs någonstans, och det behöver
            göras någonting åt detta.
          </note>
          <note>
            Spelregler för handel och strävan att ytterligare liberalisera
            världshandeln kan ändå inte isoleras från ambitionen att fördjupa
            det globala samarbetet och från behovet av att på andra angelägna
            områden skapa regler för mellanstatligt och mellanfolkligt samarbete.
            Då kommer vi in på den diskussion som har förts här om miljöaspekter
            och annat, och hur man skall kunna integrera miljöfrågorna i handelspolitiken.
          </note>
          <note>
            Förstörelsen av miljö och naturresurser är en global ödesfråga.
            Orsakerna står att finna dels i vår överkonsumtion i västvärlden,
            dels i den utbredda misären i tredje världen. Vi hade en stor
            diskussion i utskottet om betydelsen av handel för miljön. Jag
            tror att en fri handel är bra för miljön.
          </note>
          <note>
            Det kommer fram nya metoder, nya processer och nya produkter
            som är mer miljövänliga. Men det sker ju en påverkan också i form
            av transporter och annat.
          </note>
          <note>
            Man kan aldrig komma ifrån att handel påverkar miljön både positivt
            och negativt. Det är därför viktigt att integrera miljöaspekter.
            Det finns redan handelskonflikter, men det är viktigt att dessa
            aspekter verkligen kommer in.
          </note>
          <note>
            Vid behandlingen av det förra betänkandet fördes det en debatt
            om jordbruket. En annan sak som har med jordbruket att göra är
            att man bör stödja miljömässigt hållbart jordbruk. Landsbygdsutvecklingen
            i u-länder är viktig. Många u-länder klarar inte att själva tillgodose
            sitt eget livsmedelsbehov. Det är ju en avgörande sak för fattigdomsbekämpningen
            och även för möjligheterna till export och annan utveckling.
          </note>
          <note>
            Det handlar mycket om en egendomlig jordbrukspolitik. Bönderna
            har t.ex. inte tillgång till mark. De får inte ut rimliga priser
            för sina produkter på grund av skatter. Jordbruket och dess produkter
            är nästan det enda område som är beskattat i många länder, vilket
            gör att det är oerhört svårt att få en produktion som fungerar.
            Detta gäller speciellt Afrika, som jag råkar känna till bäst.
            Det är viktigt att vi i vårt utvecklingssamarbete tar upp också
            dessa frågor. Det är inte direkt en handelsfråga, men den är avgörande
            för att vissa u-länder över huvud taget skall kunna exportera
            produkter till oss.
          </note>
          <note>
            Herr talman! Med detta yrkar jag bifall till hemställan i betänkandet
            i dess helhet.
          </note>
          <note>
            Anf. 139 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Det betänkande som vi nu har att behandla utgör
            en del av det som vi tidigare har debatterat kring utrikeshandeln
            och WTO-rundan. Jag vill poängtera att det arbete som utskottet
            har lagt ned både på betänkandet och på det yttrande som vi avgav
            till näringsutskottet har lyft utskottets diskussion.
          </note>
          <note>
            Tidigare sysslade man väldigt mycket med bistånd i traditionell
            mening och kanske lite för lite med de övergripande handelsfrågorna,
            som trots allt är mycket mer avgörande för de fattiga länderna
            än vad biståndet är. Biståndet är en viktig del, men det kan vara
            viktigare för oss själva än för tredje världen.
          </note>
          <note>
            Men handeln och möjligheten att få delta på rättvisa handelsvillkor
            är naturligtvis väldigt avgörande för dessa länders möjlighet
            att växa och utvecklas.
          </note>
          <note>
            Det som utskottet skriver i sitt betänkande är i stort sett bra.
            Det är glädjande att nästan hela utskottet har varit enigt om
            att det är viktigt att också i handelsfrågor ställa krav på miljö-
            och socialklausuler.
          </note>
          <note>
            Därför blev jag lite förvånad över den aggressivitet med vilken
            moderaterna i dagens debatt har angripit detta. Jag trodde att
            även moderaterna tyckte att det var viktigt att man tog större
            hänsyn till miljön vid handel.
          </note>
          <note>
            Att man inte ville ha några avgiftssystem för kapitalets fria
            rörlighet har vi ju sett i reservationen och förstått av diskussionen.
            Men jag trodde att miljön var viktig för moderaterna. Tyvärr har
            tonen i den här debatten varit något annorlunda.
          </note>
          <note>
            Även inom EU borde kraven skärpas och miljöarbetet bli bättre.
            I dag kunde man läsa att EU-
          </note>
          <note>
            domstolen ger Sverige backning om miljögarantin.
          </note>
          <note>
            Det gäller ett mål om de s.k. azofärgerna som det har rått förbud
            mot i Sverige, eftersom vi anser att de är starkt allergiframkallande.
            EU-domstolen säger att
          </note>
          <note>
            Sverige av handelsskäl inte får ha ett sådant förbud.
          </note>
          <note>
            Detta måste man ta itu med inom EU och diskutera innan man är
            färdig för att förhandla fram bra arbetsvillkor när det gäller
            den övriga världen. I WTO-
          </note>
          <note>
            rundan förhandlar ju EU på ett och samma villkor, och då måste
            Sverige driva att man inom EU kan ha hårdare miljökrav och miljögarantier
            samt tillämpa försiktighetsprincipen.
          </note>
          <note>
            Jag tänker ta upp en fråga som jag ser som ett problem i den
            kommande WTO-rundan. Det gäller de s.k. TRIPS-avtalen och formuleringarna
            i dessa, som mycket strider mot FN:s konvention om den biologiska
            mångfalden.
          </note>
          <note>
            Berndt var tidigare inne på vikten av att ha bra handelsavtal
            därför att det ökar säkerheten i världen.
          </note>
          <note>
            Det kan man generellt säga. Handlar vi med varandra, så ökar
            kontaktytorna. Det innebär också att vi i större utsträckning
            kan leva i fred med varandra.
          </note>
          <note>
            Men när det gäller just TRIPS-avtalen och patenten på livet känner
            jag en väldigt stor oro efter att ha studerat vad de får för konsekvenser
            och hur de ser ut i dag. Om någonting försämrar möjligheterna
            för tredje världen så gör ju detta det, eftersom ungefär
          </note>
          <note>
            15 % av deras utsäde i dag är sådana utsäden som man skulle kunna
            ta patent på. I övrigt är det väldigt mycket sådant som man själva
            odlar och sedan plockar frön av för att använda till nästa års
            odling. Med ett hårdare regelavtal riskerar man dels att få en
            begränsad mängd som får användas - vilket gör att den biologiska
            mångfalden minskar - dels att möjligheterna försämras för de länder
            som bl.a. odlar detta.
          </note>
          <note>
            Dessutom är säkerhetsaspekten viktig. Ju färre arter man har,
            desto större risker innebär det för att arter kan drabbas av någon
            sjukdom och därmed förstöras och försämra växtligheten.
          </note>
          <note>
            Detta tycker jag är viktiga och värdefulla delar som regeringen
            bör ta med sig i den diskussion som skall ske framöver om hur
            man skall hantera dessa avtal i förhållande till den biologiska
            mångfalden och
          </note>
          <note>
            FN:s konventioner. Överlag tror jag också att det är viktigt
            att belysa tidigare antagna miljökonventioner och WTO-avtal, så
            att man inte hamnar i situationen att man avtalar bort det som
            man redan har kommit fram till i gemensamma rundor. Det är oerhört
            angeläget att man ser till att man inte hamnar i situationen att
            man plötsligt har ett avtal på miljösidan som har slutits på FN-nivå
            och som sedan förhandlas bort i en
          </note>
          <note>
            WTO-runda därför att avtalen helt enkelt inte stämmer överens
            med varandra.
          </note>
          <note>
            Jag förutsätter att kommande diskussioner kring de här frågorna
            kommer att vara betydligt mer öppna än vad vi fick uppleva att
            t.ex. förhandlingen kring
          </note>
          <note>
            MAI-avtalet var. Här måste folkrörelserna i ett tidigt skede
            få vara med i debatten och trycka på. Jag tror att det är förutsättningen
            för att det skall bli avtal som människor i de olika länderna
            känner sig delaktiga i och som gör att man når bästa möjliga resultat.
          </note>
          <note>
            En ökad öppenhet, precis som det står i regeringens skrivelse,
            och en livlig debatt och diskussion inför de kommande WTO-rundorna
            tror jag är en förutsättning för att det skall bli avtal som världens
            länder kan leva med i framtiden.
          </note>
          <note type="speaker">
            Anf. 140 STEN TOLGFORS (m) replik:
          </note>
          <note>
            Herr talman! Jag styr ju inte över hur tonen har varit i andra
            debatter som har pågått här i dag. Men jag vill gärna ställa ett
            antal frågor till Marianne Samuelsson.
          </note>
          <note>
            Först gäller det EU-utvidgningen. Den skapar ju en allt ökad
            frihandel på mycket lika villkor, dessutom inom ramen för en rad
            gemensamma miljöregler. Hur ser Marianne Samuelsson på frihandeln
            inom
          </note>
          <note>
            Europa?
          </note>
          <note>
            Hur ser Marianne Samuelsson på Europaavtalen som ger länder i
            Öst- och Centraleuropa marknadstillträde? Hur ser Marianne Samuelsson
            på de s.k. Medelhavsavtalen som ger länder i Nordafrika och länder
            runt Medelhavet marknadstillträde till
          </note>
          <note>
            Europa? Ser Marianne Samuelsson en möjlighet att genom EU driva
            på för friare handel för u-länderna inom t.ex. WTO?
          </note>
          <note>
            Sedan vill jag också ställa samma fråga som jag tidigare ställde
            till socialdemokraterna, om hon kan hjälpa oss att konkretisera
            tankarna på olika former av miljöklausuler eller tankar på att
            internalisera miljökostnader i den internationella handeln och
            prissättningen. Skall samma pris sättas på en förorening i samtliga
            länder i samtliga jordens regioner, oavsett vad miljön där tål?
            Vem skall sätta priserna?
          </note>
          <note>
            Vem skall granska att länderna följer reglerna, och vad skall
            resultatet bli om ett land inte följer dem?
          </note>
          <note>
            Man kan föra precis samma resonemang vad gäller arbetlivsklausulerna.
            Vem sätter reglerna? Vem granskar dem? Vad händer om man inte
            följer dem, och vem avgör om man följer dem eller inte?
          </note>
          <note type="speaker">
            Anf. 141 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det gäller över huvud taget med alla internationella
            regler som upprättas att kontrollsystemen måste kunna fungera
            i bemärkelsen att man har en viss kontroll på efterlevnaden och
            en möjlighet att markera på ett eller annat sätt när efterlevnaden
            inte är vad den borde vara. Det är precis det som finns med i
            WTO-systemet. Det är naturligtvis en viktig del i det hela.
          </note>
          <note>
            Den andra frågan om hur miljöklausuler och, antar jag, också
            socialklausuler skall vara konstruerade är väl det som förhandlingsrundan
            skall handla om, förutsätter jag. Självklart är det så att en
            helt fri handel utan något som helst regelsystem innebär att man
            utnyttjar de svaga grupperna i världen på olika sätt.
          </note>
          <note>
            Man dumpar för att nå miljövinster. Man dumpar för att nå vinster
            t.ex. genom att utnyttja barn för barnarbete.
          </note>
          <note>
            Sedan frågade Tolgfors också om EU-
          </note>
          <note>
            utvidgningen och hur jag ser på den. Jag har förklarat i några
            omgångar att om ansökarländerna vill bli medlemmar i EU i demokratisk
            ordning - då menar jag att det behövs en folkomröstning i dessa
            länder för att debatten verkligen skall komma ut till människorna
            som berörs av den - är det självklart att de skall få bli medlemmar.
          </note>
          <note>
            Miljöpartiet hör faktiskt till de partier som har strävat efter
            att regelsystemet skall vara enklare, så att länderna har möjlighet
            att bli medlemmar.
          </note>
          <note type="speaker">
            Anf. 142 STEN TOLGFORS (m) replik:
          </note>
          <note>
            Herr talman! Det behövs en folkomröstning i ansökarländerna,
            säger Marianne Samuelsson. Det måste väl rimligen vara upp till
            varje land att själv avgöra hur man vill hantera sina beslut om
            EU-
          </note>
          <note>
            medlemskap. Det kan väl knappast vara så att vi ställer det som
            ett villkor för att länder i Öst- och Centraleuropa skall kunna
            bli EU-medlemmar. Det var ingen som ställde villkor för hur Sveriges
            beslut skulle fattas. Det avgjorde vi själva, och det är en del
            i den nationella suveräniteten som jag tror att Miljöpartiet brukar
            lyfta fram i andra sammanhang.
          </note>
          <note>
            Men den intressanta frågan kvarstår. Det är inte bara fråga om
            att passivt acceptera en utvidgning.
          </note>
          <note>
            Frågan är också om Marianne Samuelsson och Miljöpartiet är beredda
            att aktivt verka för den, för länderna har ju markerat sin vilja
            genom att de har ansökt om medlemskap.
          </note>
          <note>
            Sedan detta med miljöklausuler. Det är ändå lite mer komplext
            än så, Marianne Samuelsson, att man bara i allmänhet är för dem.
            Ni argumenterar ju mycket hårt för dem. Då måste ni väl rimligen
            ha tänkt efter hur de skulle kunna se ut, vad de innebär och hur
            det praktiskt skulle kunna gå till. Marianne
          </note>
          <note>
            Samuelsson kan väl besvara bara denna enda fråga som jag ställde.
          </note>
          <note>
            Det är ju väl känt att inte alla miljöföroreningar har samma
            effekt i alla länder, därför att naturen tål olika mycket. Den
            är olika beskaffad helt enkelt.
          </note>
          <note>
            Skall man sätta ett pris som skall gälla för hela världen? Skall
            det vara ett pris för varje land när man skall internalisera miljökostnader
            i varors pris? Skall det ske i fråga om alla varor eller bara
            i fråga om vissa, som är utsatta för internationell handel?
          </note>
          <note>
            Hur skall det gå till? Skall man pressa varje enskilt land att
            nationellt försöka internalisera? Hur skall det i så fall kunna
            ske med bevarad konkurrensneutralitet gentemot andra länder? Det
            är en utomordentligt långtgående ståndpunkt som Miljöpartiet och
            majoriteten har intagit. Vi har inte sett någon konkretisering
            av hur det egentligen skulle kunna se ut.
          </note>
          <note>
            Därför är jag verkligen nyfiken på några svar från
          </note>
          <note>
            Marianne Samuelsson om hur det är tänkt att kunna se ut, så att
            vi kan få en mer sakinriktad debatt baserad på ett konkret förslag.
          </note>
          <note type="speaker">
            Anf. 143 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! För det första vill jag påpeka att naturen inte
            tål några miljöförstöringar. Det är precis därför man måste förhindra
            dem. Påfrestningarna på natur och miljö är i dag alldeles för
            stora med de miljöförstöringar som ändå finns. Därför måste vi
            alla jobba för att se till att minska utsläppen. Det finns naturligtvis
            väldigt många olika modeller och metoder att använda sig av för
            att klara av detta. Jag tror att det är en alltför stor och ingående
            debatt som vi behöver ta om det. Det kan vi återkomma till vid
            ett senare tillfälle. Då kan vi gå in på hur det skall se ut exakt.
          </note>
          <note>
            När det gäller EU-medlemskap och folkomröstning var det ju faktiskt
            så att vi ställde krav på att det skulle vara en folkomröstning
            i Sverige innan beslut om medlemskapet fattades. Det är oerhört
            viktigt i en demokrati att man får en debatt ute bland människorna.
            Det är viktigt att det inte bara är en liten klick i samhället
            som fattar beslutet utan att människor känner sig delaktiga. Gör
            de inte det får man ju ingen bra acceptans för beslutet, och då
            innebär det en massa konflikter för att människor inte var medvetna
            om konsekvenserna.
          </note>
          <note>
            För det får ju konsekvenser. Det är dessa som vi i
          </note>
          <note>
            Miljöpartiet har sagt att man måste sträva efter att minska,
            så att inte ansökarländerna får alldeles för hårda krav på sig
            för att klara medlemskapet. Det handlar om krav som får konsekvenser
            för deras möjligheter med jobben, miljön, jordbruket och andra
            delar som finns med där man i dag faktiskt har alltför hårda krav
            från EU för att medlemsländerna skall kunna fasas in i det system
            som vi har. Det bör, tycker jag, vara en mer livlig debatt kring
            regelsystemet för att bli medlem än, som i dag, kring om de skall
            få bli medlemmar - vilket ju ofta Tolgfors försöker beskylla oss
            för att inte vilja att de skall bli.
          </note>
          <note type="speaker">
            Anf. 144 BERNDT EKHOLM (s) replik:
          </note>
          <note>
            Herr talman! Egentligen är det inte så mycket polemik jag har.
            Jag vill bara stryka under några saker som jag vill upprepa från
            den föregående debatten.
          </note>
          <note>
            Där strök handelsministern under möjligheterna när det gäller
            de här TRIPS-avtalen. Det gäller övergångstiderna. För de allra
            fattigaste länderna är det redan så att tiden gäller till år 2006.
            För resten av uländerna gäller det till år 2000. Skulle det visa
            sig att den tiden inte räcker till tror jag att den svenska regeringen
            har beredskap att verka för en förlängning.
          </note>
          <note>
            Att FN:s konventioner skall få väga tyngre tycks vi vara ganska
            ense om. Många partier ställer upp på att de skall få väga tyngre
            inom ramen för handeln och WTO:s avtal. Man skall ta hänsyn till
            konventionerna, inte minst miljökonventionerna. Jag vet att den
            svenska regeringen jobbar väldigt hårt med detta. Vi vet också
            av debatten här att motståndet är ganska stort. I den mån det
            finns konflikter mellan exempelvis konventionen om biologisk mångfald
            och det här
          </note>
          <note>
            TRIPS-avtalet så förutsätter jag att den debatten kommer upp
            i WTO-sammanhang eftersom man driver debatten om konventionerna.
          </note>
          <note>
            Slutligen gäller det öppenhet och hänsyn till
          </note>
          <note>
            NGO:s synpunkter. Det framgår väl klart och tydligt av den skrivelse
            som har lagts fram att regeringen ställer sig bakom detta. Sedan
            har det ytterligare understrukits av en gemensam artikel som Marianne
          </note>
          <note>
            Samuelsson är undertecknare av att så är fallet.
          </note>
          <note type="speaker">
            Anf. 145 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! I de här frågorna har Berndt Ekholm och jag likartade
            åsikter om vikten av att inom WTO-
          </note>
          <note>
            rundan jobba för att få avtal som dels tar hänsyn till miljön
            och den sociala situationen, dels värnar frihandel.
          </note>
          <note>
            När det gäller TRIPS-avtalet är det förvisso så att man har skjutit
            på den tidpunkt då man skall ha de här patenträttigheterna klara.
            Men det här är en kontroversiell fråga. Vem har rätten att ta
            patent på växter som har funnits sedan urminnes tider? Är det
            någon som äger detta?
          </note>
          <note>
            Den andra delen är att det blir mer och mer av genmanipulerade
            växter som hamnar ute på marknaden. USA har t.ex. tagit fram ett
            patent på en genetisk metod som hindrar frön att gro. Det innebär
            alltså att man varje år måste köpa nytt utsäde. Det är naturligtvis
            väldigt ekonomiskt fördelaktigt för den som äger detta. Men frågan
            är hur det slår mot det traditionella jordbruket i många av de
            länder som har ett annat sätt att jobba med sitt jordbruk på än
            att köpa utsäde från några få företag som kommer att dominera
            marknaden.
          </note>
          <note>
            Naturligtvis finns det också oerhörda risker när man går in och
            genmodifierar växterna. Det finns oerhörda risker med att man
            kan manipulera för att nå visst resultat. Det tror jag kan få
            oerhörda konsekvenser. Därför är det viktigt att dessa frågor
            beaktas och diskuteras mycket mer öppet än vad som hittills har
            skett.
          </note>
          <note type="speaker">
            Anf. 146 BERNDT EKHOLM (s) replik:
          </note>
          <note>
            Herr talman! Jag delar Marianne Samuelssons uppfattning om att
            det här är väldigt viktiga frågor.
          </note>
          <note>
            De är också komplexa, för de berör sådana här immaterialrättsfrågor.
            Trots det tycker jag att det är angeläget att de uppmärksammas
            i den fortsatta diskussionen kring handeln i WTO och andra sammanhang.
            Jag förutsätter att regeringen har lyssnat på den opinion som
            finns i de här frågorna inte bara från
          </note>
          <note>
            Miljöpartiets sida utan också från många frivilligorganisationer.
            Den finns säkert här i riksdagen också.
          </note>
          <note>
            Det är viktigt att vi tar frågorna om exempelvis genetiskt modifierade
            organismer på största allvar.
          </note>
          <note>
            Jag har mött de här problemen på många konferenser, bl.a. den
            som jag talade om tidigare, Århuskonferensen. Det här är allvarliga
            frågor att ta till sig och jobba med. Men de är också svåra.
          </note>
          <note type="speaker">
            Anf. 147 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det är bra att vi är uppmärksamma på de här frågorna
            och att vi tillsammans kanske också kan jobba för att lyfta fram
            dem. Framför allt är det viktigt att lyfta fram konventionen om
            biologisk mångfald i förhållande till TRIPS-avtalet så att man
            i
          </note>
          <note>
            TRIPS-avtalet kan ta kan ta hänsyn till denna så att den inte
            blir underordnad. Jag tror att det är där som problematiken ligger
            lite grann när det gäller just utsäde. Det finns alltså oerhört
            mycket som behöver debatteras och diskuteras när det gäller konsekvenserna
            av TRIPS-avtalet.
          </note>
          <note>
            Till sist vill jag säga att jag är glad att vi i betänkandet
            och i de diskussioner vi har haft i utskottet och tillsammans
            med regeringen också har varit överens om att MAI-avtalet inte
            i den nuvarande formen skall lyftas in i WTO-rundan. Det får bli
            fråga om investeringsavtal utifrån en helt ny diskussion så att
            ingen behöver tro att vi är tillbaka i samma MAI-diskussion efter
            ett tag. Där tror jag att det är oerhört angeläget att regeringen
            bevakar. Det vore tragiskt om vi hamnade i den diskussionen igen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1998/99:138 Ändrade bestämmelser för överprövning av vissa personalärenden
          </note>
          <note>
            Utrikesutskottets betänkande
          </note>
          <note>
            1998/99:UU10 Verksamheten i Europeiska unionen under 1998
          </note>
          <note>
            Skatteutskottets betänkanden
          </note>
          <note>
            1998/99:SkU19 Tullagens överklaganderegler, m.m.
          </note>
          <note>
            1998/99:SkU21 Ändrade regler med anledning av taxfreehandelns
            upphörande
          </note>
          <note>
            1998/99:SkU18 Särskilda mervärdesskatteregler för investeringsguld
          </note>
          <note>
            Finansutskottets betänkande
          </note>
          <note>
            1998/99:FiU23 Penningpolitiken och Riksbankens förvaltning 1998
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 maj
          </note>
          <note>
            1998/99:681 av Bertil Persson (m) till näringsministern
          </note>
          <note>
            Sysselsättningsskapande åtgärder i Malmö
          </note>
          <note>
            1998/99:682 av Bertil Persson (m) till finansministern
          </note>
          <note>
            Företagsbeskattningen i Danmark
          </note>
          <note>
            1998/99:683 av Maria Larsson (kd) till socialministern
          </note>
          <note>
            Adoptivföräldrars pensionsrätt för barnår
          </note>
          <note>
            1998/99:684 av Inger Strömbom (kd) till finansministern
          </note>
          <note>
            Ordningen i myndigheternas ekonomi
          </note>
          <note>
            den 1 juni
          </note>
          <note>
            1998/99:685 av Kia Andreasson (mp) till finansministern
          </note>
          <note>
            Dieselbränsle
          </note>
          <note>
            1998/99:686 av Berit Adolfsson (m) till miljöministern
          </note>
          <note>
            Idefjordens miljö
          </note>
          <note>
            1998/99:687 av Charlotta L Bjälkebring (v) till kulturministern
          </note>
          <note>
            Införande av en arkitekturens dag
          </note>
          <note>
            1998/99:688 av Barbro Westerholm (fp) till utrikesministern
          </note>
          <note>
            Kvinnors ställning i Iran
          </note>
          <note>
            Frågorna redovisas i bilaga som fogas till riksdagens snabbprotokoll
            torsdagen den 10 juni.
          </note>
          <note>
            15 § Kammaren åtskildes kl. 20.49.
          </note>
          <note>
            Förhandlingarna leddes av talmannen från sammanträdets början
            till 5 § anf.
          </note>
          <note>
            26 (delvis), av förste vice talmannen därefter t.o.m. 8 § anf.
            67
          </note>
          <note>
            (delvis), av talmannen därefter till ajourneringen kl. 16.26,
            av andre vice talmannen därefter t.o.m.12 § anf. 132
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
