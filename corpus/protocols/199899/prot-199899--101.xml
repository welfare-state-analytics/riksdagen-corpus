<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--101</head>
          <docDate when="1999-05-27">1999-05-27</docDate>
        </div>
      </front>
      <body>
        <div>
          <note>
            19.00 - 21.54
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 21 maj.
          </note>
          <note>
            2 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1998/99:126 till lagutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till fredagen den 17 september 1999.
          </note>
          <note>
            Motioner
          </note>
          <note>
            1998/99:Kr19-Kr36 till kulturutskottet
          </note>
          <note>
            1998/99:Bo20-Bo23 till bostadsutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Kulturutskottets betänkande 1998/99:KrU11
          </note>
          <note>
            Socialutskottets betänkanden 1998/99:SfU7, SfU8
          </note>
          <note>
            och SfU10
          </note>
          <note>
            Meddelande om votering
          </note>
          <note>
            Tredje vice talmannen meddelade att dagens ärende skulle avgöras
            onsdagen den 1 juni kl. 11.00.
          </note>
          <note>
            4 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU25
          </note>
          <note>
            Granskning av statsrådens tjänsteutövning och regeringsärendenas
            handläggning
          </note>
          <note>
            Inledning (allmänna synpunkter)
          </note>
          <note type="speaker">
            Anf. 1 PER UNCKEL (m):
          </note>
          <note>
            Fru talman! Konstitutionsutskottet överlämnar i dag till kammaren
            den granskning som vi enligt författningen har utfört av statsrådens
            göranden och låtanden under de senaste åren. Det vi nu överlämnar
            till kammaren är en del av det som brukar kallas för kontrollmakten,
            dvs. det system av kontroll av regeringen som förutom konstitutionsutskottets
            årliga granskning också omfattar justitieombudsmännen,
          </note>
          <note>
            Riksdagens revisorer, de frågor och interpellationer som riksdagsledamöterna
            kan ställa här i kammaren och en möjlighet att väcka misstroende
            mot regeringen eller enskilda statsråd om kammaren skulle finna
            behov av detta.
          </note>
          <note>
            Hela denna kontrollmakts syfte är att säkerställa att den offentliga
            makten utövas under lagarna och är därmed ytterst en kontroll
            å medborgarnas vägnar av att den regering som riksdagen har utsett
            också sköter sina åligganden på ett korrekt sätt.
          </note>
          <note>
            Det utskottet nu överlämnar till riksdagen är en granskning över
            en stor bredd av ärenden. Det är en granskning som är föranledd
            av anmälningar från enskilda riksdagsledamöter, där utskottet
            har haft att granska huruvida de frågor eller påpekanden eller
            anklagelser som finns i anmälningarna har fog för sig och bör
            föranleda något uttalande från utskottet.
          </note>
          <note>
            I flera fall är utskottet ense om sina bedömningar, ense om iakttagelser
            med varierande mått av kritik eller synpunkter gentemot det eller
            de statsråd som i det förevarande fallet varit föremål för granskningen.
          </note>
          <note>
            Ibland är utskottet oenigt, vilket inte innebär att granskningen
            i sig saknar betydelse på dessa områden, men fastmer att den som
            vill ta del, lära och dra lärdom av utskottets granskning har
            att begrunda det som såväl majoritet som minoritet har haft anledning
            att påpeka.
          </note>
          <note>
            Jag skall be, fru talman, i denna del av debatten som griper
            över hela det område som utskottet har granskat att få med exempel
            hämtade från de enskilda ärendena se på några företeelser som
            det kan finnas anledning att särskilt kasta ljus över i debattens
            inledning.
          </note>
          <note>
            Jag har valt att gruppera dessa iakttagelser i fem delar: det
            överskridande, det dunkla, det principiella, det förbluffande
            och till slut det möjligen inte fullt så omdömesgilla. Under dessa
            rubriker skall jag försöka belysa några av de iakttagelser som
            utskottet eller i förekommande fall moderaterna eller andra partier
            som reservanter har funnit anledning att föra fram till kammarens
            beskådande.
          </note>
          <note>
            Först det överskridande. Det brukar heta att det är en styrka
            om utskottet kan ena sig kring gemensamma iakttagelser. I ett
            centralt fall har utskottet gjort det, nämligen i fråga om relationer
            mellan lagar, stiftade av riksdagen, och författningar, fastställda
            av regeringen. I ett fall som utskottet har granskat, nämligen
            huruvida dåvarande statsrådet Wallström gjorde rätt i en ändring
            av den s.k. tandvårdstaxan i förhållande till den tandvårdsförsäkring
            som riksdagen fattat beslut om, har utskottet funnit att det finns
            en risk för att statsråd med de möjligen bästa av avsikter använder
            regeringsmakten på ett sådant sätt att den i realiteten undergräver
            det riksdagen har fattat beslut om. Utskottet understryker att
            sådant inte får ske.
          </note>
          <note>
            I det konkreta fallet handlade det om att den s.k.
          </note>
          <note>
            tandvårdstaxan ändrades av regeringen på ett sådant sätt att
            tandvårdsförsäkringen, som står över förordningen, i realiteten
            kom att sakna en väsentlig del av sitt innehåll.
          </note>
          <note>
            Jag tror att det är väsentligt att regeringar ser upp med denna
            typ av regeringsbeslut för att säkerställa att respekten för riksdagen
            upprätthålls på ett sätt som författningen anger som önskvärt
            och nödvändigt.
          </note>
          <note>
            Som jag antydde: Oavsett de goda ambitioner en regering kan ha
            med att använda sig av förordningsmakten är det riksdagens lag
            som gäller och ingenting annat.
          </note>
          <note>
            Min andra huvudrubrik har jag valt att kalla för det dunkla.
            Det är en av de iakttagelser som det från moderaternas utgångspunkt
            finns anledning att fästa särskilt stor vikt vid. I två fall förefaller
            det oklart även efter utskottets granskning vad det egentligen
            är som har skett i de granskade ärendena.
          </note>
          <note>
            Det handlar för det första om Björn Rosengren, som i ett av de
            få beslut han faktiskt har fattat sedan han blev statsråd uppenbarligen
            enligt somliga och enligt tidningsuppgifter gav besked till Samhalls
            styrelseordförande om att den verkställande direktören borde sparkas.
            Rosengren anser inför utskottet att han inte har lämnat en sådan
            uppgift, ej heller ordföranden i Samhalls styrelse anser att han
            har mottagit en sådan uppgift. Likväl vittnar styrelseledamöter
            i
          </note>
          <note>
            Samhalls styrelse om förfaranden som mycket starkt för tanken
            till att det är just det besked från statsrådet som anmälaren
            har ansett sig ha skäl att misstänka har givits som faktiskt också
            har levererats.
          </note>
          <note>
            Frågan är vad som faktiskt hände. Utskottet kan i detta hänseende
            inte komma längre än att konstatera att de båda, och endast de
            båda inblandade säger att det som förefaller ha hänt inte har
            inträffat. Varför, frågar sig vän av ordning, blev då styrelsen
            så upprörd? Varför, frågar sig igen vän av ordning, kallade styrelsen
            till ett extraordinärt sammanträde utan de fackliga representanternas
            närvaro om, som det numera brukar heta i politiken, allting bara
            handlade om business as usual.
          </note>
          <note>
            Den andra dunkelheten härrör sig från ett helt annat ärende,
            nämligen statsrådet Ulvskogs förhållande till företaget Bonniers
            eller Marieberg, respektive
          </note>
          <note>
            Svenska Dagbladet. Bakgrunden är i all korthet att
          </note>
          <note>
            Marieberg eller Bonniers för något år sedan planerade att köpa
            Svenska Dagbladet. Man uppvaktade statsrådet Ulvskog för att uppenbarligen
            söka någon välsignelse för affären.
          </note>
          <note>
            Så långt är allt entydigt att någon välsignelse inte kunde levereras
            från statsrådet. Hon ville inte göra det. Den oklarhet som fortfarande
            återstår är huruvida de tidningsuppgifter talar sant som samtidigt
            antyder att beskedet från statsrådet skulle ha varit ett annat
            om man samtidigt hade kunnat leverera en lösning likartad den
            som Marieberg erbjöd Svenska Dagbladet för den Socialdemokraterna
            närstående tidningen
          </note>
          <note>
            Arbetet.
          </note>
          <note>
            De som hade kunnat kasta ljus över vad som faktiskt skett har
            inte velat komma till utskottet för att lämna uppgifter om detta.
          </note>
          <note>
            Denna typ av dunkla iakttagelser eller, om jag får uttrycka det
            så, dunkla slutsatser från en utskottsgranskning är av uppenbara
            skäl inte bra. Om ett utskott av KU:s karaktär inte har möjligheter
            att skapa klarhet om vad som faktiskt har skett i ärenden av stor
            principiell betydelse lämnar detta ett allvarligt tomrum i kontrollmaktens
            konstruktion.
          </note>
          <note>
            Med detta antyder jag inget, men garanterar heller ingenting.
            Jag konstaterar bara att i ett par ärenden som utskottet haft
            att granska är det med nuvarande författning inte möjligt att
            avgöra vad som faktiskt har förevarit.
          </note>
          <note>
            Den tredje kategorin ärenden handlar om det jag vill kalla det
            principiella. På det området finns det två ärenden av stor principiell
            betydelse för statsmaktens förhållande till de enskilda medborgarna;
            själva nyckeln, eller kärnan i det vi brukar kalla de medborgerliga
            fri- och rättigheterna.
          </note>
          <note>
            Sverige är ett land baserat på övertygelsen om öppenhet men också
            respekt för den enskildes integritet och rättigheter. Sverige
            är baserat på övertygelsen om att enskilda människor, även om
            de är små och även om de har starka intressen emot sig, har rätt
            att få det skydd som enskilda människor som individer rätteligen
            skall ha.
          </note>
          <note>
            Det första av de principiellt starka ärendena handlar om statsrådet
            Ulvskogs förhållande till utdelning av tillstånd att sända television
            digitalt. Det är förvisso en teknisk och komplicerad fråga, men
            ändå en fråga med betydande principiella ingredienser.
          </note>
          <note>
            I all korthet handlar det om detta: När regeringen tilldelar
            rätt att sända television på de nya digitala frekvenserna, vilka
            rättigheter har regeringen då att föreskriva hur t.ex. programinnehållet
            i ett sådant tillstånd skall gestalta sig?
          </note>
          <note>
            Lagen är mycket klar på denna punkt: Det är yttrande- och tryckfrihetsintresset
            som skall stå främst. I
          </note>
          <note>
            en reservation till betänkandet understryker Moderata samlingspartiets
            representanter att det på ett antal områden inom denna sektor
            med fog kan hävdas att regeringen har gått över de lagens råmärken
            som i detta fall måste iakttas. Man har för de programföretag
            som har erhållit tillstånd att sända uppställt villkor som inte
            står i överensstämmelse med respekten för friheten och den enskildes
            rätt.
          </note>
          <note>
            Man frågar sig: Är detta betydelsefullt? Det är ju ändå bara
            en försöksverksamhet som pågår. Ja, det är betydelsefullt, säger
            reservanterna, av det enkla skälet att när en regering tar sig
            före att ange villkor för innehåll för den som sänder television
            eller radio eller, varför inte, för en tryckt skrift, går man
            över den rågång som friheten och respekten för den enskilde uppställer.
          </note>
          <note>
            Lagen är mycket tydlig på den punkten. Det är friheten som har
            företräde, inte maktens intresse av att styra programutbudet.
          </note>
          <note>
            Jag beklagar att utskottets majoritet på denna punkt inte haft
            någonting alls att säga. Den som läser utskottets betänkande kommer
            att upptäcka att på just denna punkt säger majoriteten absolut
            ingenting mer än att man inte tänker säga någonting.
          </note>
          <note>
            Man frågar sig: Kan man inte, vill man inte eller får man inte
            säga någonting om hur Marita Ulvskog sköter sitt digitala eller
            massmediala fögderi?
          </note>
          <note>
            Under det principiella skulle jag också vilja säga ett par ord
            om det som sannolikt är detta betänkandes viktigaste ärende, nämligen
            fallet Torgny Gustafsson på Gotland.
          </note>
          <note>
            Vad handlar detta om? Jo, det handlar om småföretagaren och restaurangägaren
            Torgny Gustafsson som på 1980-talet drev restaurangen Ihrebaden
            utanför Visby med ett antal anställda. Den förbrytelsen hade han
            uppenbarligen begått, åtminstone av andra förhärskande seder och
            traditioner, att han hade gjort upp med de anställda om villkoren
            alldeles på egen hand. De var nöjda med att inte vara fackligt
            anslutna, och Torgny Gustafsson var nöjd med att inte tillhöra
            Svenska arbetsgivareföreningen.
          </note>
          <note>
            Sedan händer något. Plötsligt krävs av facket att de anställda
            skall vara fackligt anslutna. Det går till slut så långt att Torgny
            Gustafssons lilla restaurang utsätts för en facklig blockad som
            till slut leder till att
          </note>
          <note>
            Torgny Gustafsson tvingas lämna sitt företag.
          </note>
          <note>
            Hela denna långa process har gått genom de europeiska rättsinstanserna
            under 1980- och 1990-talen och kom till ett slut för bara något
            år sedan och till ett formellt slut för bara några månader sedan.
            Den fråga utskottet har haft att granska är följande nyckelfråga:
          </note>
          <note>
            Hur kom regeringen, i detta fall den socialdemokratiska regering
            som tillträdde efter 1994, att hantera fallet inför de europeiska
            rättsliga instanserna? Vad utskottet har kunna finna har regeringen
            valt att till de europeiska institutionerna vidarebefordra en
            facklig version av vad som hände på Gotland, som med till visshet
            gränsande sannolikhet är falsk.
          </note>
          <note>
            Nyckelfrågan är alltså: Vad har en regering som vår att iaktta
            i väsentliga frågor inför de europeiska konventionsorganen när
            de för sin egen talan?
          </note>
          <note>
            Från reservanternas sida - detta är också ett ärende där utskottet
            dessvärre har spruckit och inte förmått ena sig om en gemensam
            hållning - är kravet kristallklart, nämligen att en regering har
            en skyldighet att uppträda så sanningsenligt som det bara är möjligt
            i processer inför Europadomstolen.
          </note>
          <note>
            I ärendet har det visats med stor tydlighet hur somliga av de
            uppgifter som fördes vidare till Strasbourg uppenbarligen är ren
            hörsägen. Det har framförts med sådan tydlighet också till regeringen
            under processens gång att ingen kan ha svävat i tvivelsmål om
            hur tveksamma de uppgifter som regeringen förde vidare till Strasbourg
            egentligen var.
          </note>
          <note>
            Vi säger från reservanternas sida att så får en regering inte
            handskas med det finaste och värdefullaste som vårt samhälle äger,
            nämligen respekten för den enskildes rätt.
          </note>
          <note>
            Vad vi i realiteten fick se var en regering som företrädde makten,
            i detta fall Restauranganställdas
          </note>
          <note>
            Förbund, inför de europeiska konventionsorganen och därmed bidrog
            till att en ensam småföretagares rätt inte kunde bevakas.
          </note>
          <note>
            Det är illa för Torgny Gustafsson och det är illa för Sverige
            i Sverige. Men det har också en bäring utanför vårt lands gränser
            i den meningen att om länder vänjer sig vid att inte ha höga sanningskrav
            på det man säger inför de europeiska konventionsorganen, hur skall
            vi då kunna kräva att andra länder, som vi vill instämma därför
            att de bryter mot de mänskliga fri- och rättigheterna, står upp
            för sanningen och rätten om inte vi själva med våra demokratiska
            traditioner ställer mycket höga krav på vårt eget handlande?
          </note>
          <note>
            Fallet Torgny Gustafsson är en trist och tråkig del av Sveriges
            moderna konstitutionella historia. Han hade varit förtjänt av
            ett bättre öde.
          </note>
          <note>
            Så till det fjärde och femte påpekandet i all korthet, fru talman.
          </note>
          <note>
            Det fjärde handlar om det förbluffande. Det finns ett ärende
            bland de 21 vi har granskat som handlar om den dåvarande jordbruksministern
            Annika Åhnbergs sätt att hantera jakträttigheten. Det kommer att
            kommenteras senare i debatten, men det är och förblir förbluffande
            hur ett statsråd uppenbarligen kunde misslyckas med att hitta
            ens de mest grundläggande fakta i målet.
          </note>
          <note>
            Plötsligt upplåts dubbla rättigheter där bara en rättighet egentligen
            får plats. Plötsligt upptäcks att relevanta brev över huvud taget
            inte finns i Regeringskansliets akt över ärendet. Det är förbluffande
            och bekymmersamt att någonting sådant kan ske.
          </note>
          <note>
            Till slut vill jag säga något om det inte fullt så omdömesgilla.
            Som har rapporterats i tidningarna under tidigare månader har
            KU haft att diskutera den nuvarande och dåvarande jämställdhetsministerns
            uttalande om mäns och kvinnors benägenhet att begå brott. I en
            artikel i en dagstidning skrev Margareta
          </note>
          <note>
            Winberg för en tid sedan att män begår brott. Då måste man naturligtvis
            sätta fokus på det kön, dvs.
          </note>
          <note>
            männen, som har begått brotten och skulden. Med andra ord: Vad
            statsrådet säger är att en hel grupp människor är mera benägna
            än andra att begå brott.
          </note>
          <note>
            Detta är förvisso inte konstitutionellt förgripligt, eftersom
            statsrådet inte har skrivit detta, som det heter, i sin tjänsteutövning.
            Likväl är det, säger vi som har haft en annan mening än övriga
            i detta ärende, väsentligt att statsråd också i sina övriga göranden
            och låtanden respekterar den fundamentala principen i ett rättssamhälle
            som vårt att enskilda människor är enskilda människor och inte
            tillhöriga kön eller grupp.
          </note>
          <note>
            Fru talman! Detta var några iakttagelser som det finns anledning
            att göra i inledningen av denna debatt. Det är min förhoppning
            att detta granskningsbetänkande förutom det meningsutbyte som
            det i dag kommer att ge upphov till dessutom skall studeras och
            bli inlärt och att de som granskats skall ta lärdom av det. Därmed
            kan det läggas till grund för ett mera avancerat och kvalitativt
            gott handhavande av de regeringsärenden vars grannlaga hantering
            vi alla, riksdagsmän och det svenska folket, är beroende av.
          </note>
          <note>
            Fru talman! Jag ber att få yrka på godkännande av utskottets
            anmälan i de delar där den inte motsvaras av reservationer från
            moderaterna och godkännande av anmälan i reservation nr 1.
          </note>
          <note type="speaker">
            Anf. 2 GÖRAN MAGNUSSON (s):
          </note>
          <note>
            Fru talman! Riksdagen debatterar i dag konstitutionsutskottets
            andra granskningsbetänkande vid det här riksmötet. Betänkandet
            är baserat på de anmälningar som riksdagsledamöter gjort enligt
            regeringsformens 12 kap. 1 §.
          </note>
          <note>
            Kontrollmakten är fundamental för att demokratin skall fungera
            väl. Utgångspunkten är att alla offentliga beslutsfattare, alla
            som utövar offentlig makt, skall kontrolleras.
          </note>
          <note>
            KU:s uppgift är att granska statsrådens tjänsteutövning och regeringsärendenas
            handläggning.
          </note>
          <note>
            Andra organ granskar andra beslutsfattare. Riksdagens revisorer
            granskar den statliga verksamheten i övrigt. Genom JO - Riksdagens
            ombudsmän - kan varje enskild medborgare påkalla granskning av
            visst ärende. Vidare får varje riksdagsledamot framställa interpellationer
            och frågor till statsråden i angelägenheter som angår deras tjänsteutövning.
          </note>
          <note>
            Den uppfattningen kan finnas att poängen med den kontroll av
            regeringen som KU skall svara för är att den skall resultera i
            prickningar av statsråden.
          </note>
          <note>
            Enligt min uppfattning är den löpande granskningen i sig också
            en del av målet, alltså att den som har makt att besluta också
            vet att besluten och tjänsteutövningen granskas. Medvetandet om
            detta är en bättre garanti för att fel inte begås än själva risken
            för kritik av mer eller mindre allvarligt slag. Granskningskritik
            från konstitutionsutskottet kan heller inte i sig leda till ett
            statsråds avgång. För detta fordras att en misstroendeförklaring
            uttalas av riksdagen, och det får ske i helt annan ordning.
          </note>
          <note>
            Granskningen är alltså ett viktigt demokratiskt instrument, och
            för att instrumentet skall ljuda väl måste det handhas med omsorg
            och noggrannhet.
          </note>
          <note>
            Missljud blir det om vi som är satta att granska inte förmår
            att hålla partipolitiken på armslängds avstånd.
          </note>
          <note>
            För granskningens trovärdighet är det viktigt att hålla fast
            vid dess konstitutionella karaktär. Det politiskt kloka eller
            mindre kloka i olika göranden och låtanden från statsråds sida
            får bedömas och värderas i andra sammanhang, bl.a. i de allmänna
            valen.
          </note>
          <note>
            Vi är flera ledamöter som är nya i utskottet. Därför bestämde
            vi att under årets granskningsarbete samla på oss erfarenheter
            som kan ligga till grund för en kommande utvärdering. Syftet med
            den utvärderingen är att försöka förbättra arbetet med denna viktiga
            kontrolluppgift, att öka tyngden i utskottets uttalanden och ägna
            mindre uppmärksamhet åt sådant som måste anses ovidkommande i
            förhållande till
          </note>
          <note>
            KU:s granskningsuppgift.
          </note>
          <note>
            Jag ser fram mot dessa diskussioner inför nästa års arbete.
          </note>
          <note>
            Fru talman! Antalet ärenden som behandlas i detta betänkande
            är 20. I 13 av dessa är utskottet enigt i sina slutsatser, medan
            det finns reservationer i 7
          </note>
          <note>
            ärenden. Det ligger i sakens natur att de ärenden där utskottet
            är delat, dvs. där det finns reservationer, får mer uppmärksamhet
            än de ärenden där utskottet uttalar sig enigt.
          </note>
          <note>
            För den som mot bakgrund av regeringsformens formulering om statsrådens
            tjänsteutövning och regeringsärendenas handläggning har studerat
            de olika ärendena i årets - och för all del också i tidigare års
            -
          </note>
          <note>
            granskningsbetänkanden framstår det som uppenbart att alla anmälare
            inte alltid grundat sina anmälningar på konstitutionella överväganden.
            Partipolitiska önskningar om att pricka ett eller annat statsråd
            tycks också spela roll.
          </note>
          <note>
            Jag skulle vilja formulera den saken på det sättet att partipolitiken
            och möjligheten till massmedial uppmärksamhet vid anmälningstillfället
            ibland är viktigare än resultatet av KU:s granskning. När granskningen
            är klar efter några månader och den inte innehåller några negativa
            omdömen eller inte ens ryms inom granskningsuppgiften är ju också
            mediernas intresse minimalt. Allmänheten lämnas faktiskt i ovisshet
            om ifall det som anmäldes var rätt eller fel, eftersom det inte
            blir någon riktig förmedling av granskningsresultatet. Kanske
            har de flesta rent av glömt hela saken. Den nytta man hade var
            den mediala uppmärksamheten vid anmälningstillfället.
          </note>
          <note>
            Ett par exempel på anmälningar av det här slaget är de som gjorts
            mot förre finansministern Erik Åsbrink för hans uttalanden om
            vissa åtgärder av ÖB i samband med diskussioner om försvarsanslaget
            och anmälan mot Margareta Winberg för hennes uttalanden om mäns
            kriminalitet. Några konstitutionella aspekter kan inte läggas
            på de här uttalandena. Statsråden har rätt att delta i den allmänna
            debatten och att där försvara sina synpunkter.
          </note>
          <note>
            Detta var den kategori av uttalanden som, om jag minns rätt,
            Per Unckel kallade de mindre omdömesgilla. Jag förmodar att Unckel
            i första hand tänkte på uttalandena i sig, men enligt mitt sätt
            att analysera granskningsuppgiften får man väl också anse att
            även anmälarna har handlat mindre omdömesgillt, eftersom det här
            inte är en KU-fråga.
          </note>
          <note>
            Fru talman! Utan tvivel är det mest omfångsrika och mest debatterade
            ärendet i årets granskning målet vid domstolen för mänskliga rättigheter
            i Strasbourg mellan Torgny Gustafsson och svenska staten. Tvisten
            gällde påstådd föreningsrättskränkning, men anmälan avsåg det
            sakliga innehållet i vissa dokument ingivna av regeringen. Granskningen
            kom också efterhand att gälla handläggningen av det här målet
            i den borgerliga regeringen mellan 1991 och 1994. Det föranledde
            mig att tro att sakdebatten om Torgny
          </note>
          <note>
            Gustafsson-ärendet kanske skulle hamna under det avsnitt som
            är avsatt i den här debattordningen. I och med den utvidgade granskningen
            blev också utskottets ordförande jävig i den här frågan. Icke
            desto mindre fick vi en genomgång av reservanternas synpunkt på
            Torgny Gustafsson-ärendet.
          </note>
          <note>
            Vid den utvidgade granskningen kom det också fram att den borgerliga
            regeringen inte skulle ha haft någonting emot att förlora det
            här målet vid Europadomstolen i Strasbourg. Därmed skulle man
            få ett verktyg för att rasera den svenska arbetsrätten, vilket
            man politiskt egentligen var ute efter från regeringen.
          </note>
          <note>
            Regeringen bestred visserligen Torgny Gustafssons framställan,
            men det bestridandet var ganska svagt, eftersom skälet till bestridandet
            var att man ville få prövat huruvida detta var en föreningsrättskränkning.
          </note>
          <note>
            Dessutom sade regeringen att om domstolen kom fram till att det
            här var en föreningsrättskränkning, var också de fackliga stridsåtgärderna
            obefogade.
          </note>
          <note>
            Fru talman! Jag vill gärna göra tillägget till ordförandens beskrivning
            av detta ärende att rätten att framställa krav på avtal - krav
            på hängavtal eller kollektivavtal, som fackföreningen framställde
            i det här fallet - finns i den svenska lagstiftningen. Det är
            inte någonting som fackföreningen utifrån sina alldeles egna värderingar
            anser att man har rätt att göra, utan den möjligheten finns ju
            enligt svensk lagstiftning.
          </note>
          <note>
            Avtalskravet i sig, ordföranden i utskottet, leder inte till
            att man tvingar in anställda som medlemmar i fackförening. Jag
            tycker att den här frågan skulle vinna på att man kunde föra debatten
            i betydligt mer nyanserade former.
          </note>
          <note>
            Tyvärr tvingas jag konstatera att partipolitiken inte gått att
            hålla utanför just Torgny Gustafssonärendet. Stora delar av de
            fyra forna regeringspartiernas reservation innehåller dessutom
            formuleringar som verkar vara hämtade ur arbetsgivarorganisationernas
            pamfletter mot den svenska arbetsrättslagstiftningen.
          </note>
          <note>
            Fru talman! Den viktigaste slutsatsen, enligt min uppfattning,
            av den omfattande granskningen av
          </note>
          <note>
            Torgny Gustafsson-målet återfinns egentligen inte i detta betänkande.
            Den är nämligen att KU har anledning att på eget initiativ granska
            regeringens uppläggning av arbetet med de mål som Sverige är eller
            blir engagerat i i Europadomstolen i Strasbourg eller i
          </note>
          <note>
            EU:s domstol.
          </note>
          <note>
            Utskottet har haft svårigheter att finna vilka statsråd, egentligen
            oberoende av regeringskulör, som vid olika tillfällen varit ansvariga.
            Jag anser att KU bör ägna den frågan uppmärksamhet i höstens granskning.
          </note>
          <note>
            Vilken betydelse har då utskottets uttalanden i olika ärenden?
            Dessvärre är det väl så att om utskottets bedömning sönderfaller
            i olika delar efter partilinjerna blir betydelsen mindre, för
            att inte säga noll.
          </note>
          <note>
            I ärenden som har en ordentlig bäring på statsrådens tjänsteutövning
            och regeringsärendenas handläggning påverkar eniga uttalanden
            den fortsatta handläggningen i regeringen av liknande ärenden.
          </note>
          <note>
            Från årets granskning är anskaffningen av Leopardstridsvagnarna
            enligt min mening ett bra exempel på detta. Stridsvagnarna anskaffades
            under den tid då
          </note>
          <note>
            Anders Björck var försvarsminister. Efter valet 1994
          </note>
          <note>
            var Thage G Peterson försvarsminister, men anskaffningen var
            avklarad före hans tillträde.
          </note>
          <note>
            Två anmälningar hade vi. Båda handlade egentligen om att riksdagen
            inte informerats om den reella innebörden av avtalet mellan svenska
            staten och den tyska myndigheten BWB om inköp respektive förhyrning
            av stridsvagnar, typ Leopard.
          </note>
          <note>
            Ett enigt utskott konstaterar att det inte finns någon generell
            föreskriven skyldighet för regeringen att informera riksdagen
            i frågor om verkställandet av riksdagens beslut. Utskottet konstaterar
            vidare att
          </note>
          <note>
            Försvarsdepartementet kunde ha lämnat information om formen för
            upplåtelsen av de begagnade stridsvagnarna, eftersom den aktuella
            formen för anskaffning är särskilt ovanlig när det gäller organisationsoch
            effektbestämmande materiel för långsiktigt bruk inom Försvarsmakten.
          </note>
          <note>
            Sammanfattningsvis finner utskottet i detta granskningsärende
            ingen grund för kritik mot någon av försvarsministrarna från konstitutionell
            synpunkt.
          </note>
          <note>
            Däremot anser sig utskottet oförhindrat att uttala att regeringen
            i framtiden inför upphandlingsärenden av större omfattning, och
            i fall där upphandlingen sker i annan form än vad som är brukligt,
            bör erbjuda riksdagen information, t.ex. om på vilka grunder avtalet
            avses att träffas. Med ett enigt utskott har jag den uppfattningen
            att regeringar i framtiden har anledning att studera detta och
            också leva upp till de förväntningar som utskottet på den här
            punkten uttalar.
          </note>
          <note>
            Fru talman! Jag skall alldeles strax avsluta. Jag vill bara återigen
            säga att det är väldigt viktigt att utskottet för trovärdigheten
            i och betydelsen av granskningen kan hålla fast vid att det är
            fråga om en konstitutionell administrativ granskning och att vi
            tillsammans i det utvärderingsarbete som vi lite senare skall
            ta oss an kan komma fram till gemensamma ståndpunkter om hur granskningsarbetet
            bör läggas upp.
          </note>
          <note>
            Jag vill, fru talman, till sist yrka på godkännande av utskottets
            anmälan i dess helhet.
          </note>
          <note type="speaker">
            Anf. 3 PER UNCKEL (m) replik:
          </note>
          <note>
            Fru talman! Jag har en synpunkt och en fråga.
          </note>
          <note>
            Först synpunkten: Något som jag tycker är ett lite tråkigt drag
            hos Göran Magnusson är att han anklagar allt som han inte gillar
            av anmälningar till KU för att vara partipolitisering av granskningen.
            Jag vill gärna säga, med adress till samtliga riksdagens ledamöter,
            att jag tycker att det är rätt att anmäla när man misstänker att
            någonting är felaktigt, dvs. om man tror att någonting kan innehålla
            något som bör granskas av
          </note>
          <note>
            KU, anmäl det! Det ger nämligen KU möjligheter att bedöma huruvida
            det funnits fog för misstanken eller inte. Restriktivitet i detta
            hänseende är inte av godo.
          </note>
          <note>
            Mitt påpekande: Göran Magnusson understryker att det är bra med
            enighet. Jag delar den uppfattningen. I ärendet Torgny Gustafsson
            fanns det en kristallklar granskningsfråga, nämligen om det var
            korrekt av regeringen att okritiskt överföra de fackliga synpunkterna
            till Strasbourg, trots att man visste att de på sannolika skäl
            kunde antas vara felaktiga och att de därmed på sannolika skäl
            kunde antas stödja bara det fackliga intresset.
          </note>
          <note>
            Tänk om vi i utskottet hade kunnat enas om att regeringar skall
            följa den princip som säger att man i görligaste mån skall sträva
            efter att ge en god allsidig bild som är sanningsenlig också när
            den talar emot den egna regeringens intressen. Hade vi kunnat
            enas om att säga detta till regeringen, hade vi bidragit till
            att Sverige hade uppträtt på ett anständigare sätt inför
          </note>
          <note>
            Europadomstolen i framtiden än vad man enligt min mening har
            gjort under de gångna fyra åren. Av detta blev det ingenting när
            socialdemokraterna skulle sätta pennan till papperet. Då blev
            socialdemokraterna i utskottet - jag vill be Göran Magnusson om
            ursäkt för uttrycket - samma megafoner för det fackliga intresset
            som regeringen har varit för er.
          </note>
          <note type="speaker">
            Anf. 4 GÖRAN MAGNUSSON (s) replik:
          </note>
          <note>
            Fru talman! Det råder enligt min mening ingen delad uppfattning
            om att regeringen när den överlämnar material och uppgifter, i
            det här fallet till domstolen i Strasbourg, skall eftersträva
            att i görligaste mån, som Per Unckel uttrycker saken, se till
            att materialet är korrekt. Det finns också tidigare utskottsuttalanden
            på den punkten. Materialet skall också vara korrekt även om det
            faktiskt talar emot den svenska ståndpunkten. På den punkten råder
            det ingen delad mening.
          </note>
          <note>
            Den delade meningen uppstår när Per Unckel och hans tre medreserverande
            partier inte kan bortse från det partipolitiska intresset av Torgny
            Gustafssons konflikt med svenska staten och måste anse att material
            som kommer från LO är per definition skumt och måste ifrågasättas.
          </note>
          <note>
            Denna fråga hade varit betydligt lättare att klara ut om den
            borgerliga regeringen, i vilken Per Unckel ingick, faktiskt hade
            vinnlagt sig om att skaffa sig lite kunskap om bakgrunden till
            den konflikt som den borgerliga regeringen var indragen i med
            kommissionen i Strasbourg. Men man avstod från att skaffa sig
            kunskap om detta och skickade inte in något material.
          </note>
          <note>
            Man bedömde att man inte skulle göra detta. Man ansåg att konflikten
            var obefogad, trots att man inte hade något material att stödja
            sig på. Detta tycker jag måste vara besvärande.
          </note>
          <note>
            Dessutom skall sägas att regeringen till domstolen framförde
            att man inte kunde garantera att det material som granskningen
            ursprungligen gällde var korrekt. Regeringen ville anordna vittnesförhör
            i domstolen för att säkerställa uppgifterna, men det avstod domstolen
            ifrån.
          </note>
          <note type="speaker">
            Anf. 5 PER UNCKEL (m) replik:
          </note>
          <note>
            Fru talman! I ett hänseende är Göran Magnusson en bättre man
            än vad Laila Freivalds är kvinna, höll jag på att säga, om man
            jämför de bådas utsagor. I
          </note>
          <note>
            utskottet har Laila Freivalds frenetiskt förnekat att regeringen
            har en skyldighet att i det mål som nu sattes upp, nämligen Torgny
            Gustafsson mot svenska staten, redovisa så ärligt och så uppriktigt
            som det gick hur det faktiskt låg till med fakta.
          </note>
          <note>
            Det hade varit bra, Göran Magnusson, om det vice ordföranden
            nu säger i talarstolen hade stått i den socialdemokratiska delen
            av utskottets betänkande.
          </note>
          <note>
            Det borde ha stått att enligt socialdemokraterna i utskottet
            skall man sträva efter att i mål av detta slag redovisa alla fakta
            även när de talar emot regeringen.
          </note>
          <note>
            Det är den första iakttagelsen.
          </note>
          <note>
            Den andra iakttagelsen är att om man anser detta, hur kunde man
            då vara så tondöv att man inte hörde varningsklockorna? Inför
            utskottet har LO och andra redovisat hur det uppenbarligen till
            regeringen inför processen i Strasbourg inkom varningar om att
            det som hade förts fram inte var korrekt. Men likväl åker regeringen
            till Strasbourg och blir den megafon för
          </note>
          <note>
            LO-intresset som vi reservanter kritiserar regeringen för att
            ha varit.
          </note>
          <note>
            Tänk om Göran Magnusson i enighetens intresse hade haft kurage
            nog att säga detta. Då hade vi kunnat bidra till en liten upprättelse
            för det Torgny Gustafsson har råkat ut för under de senaste 20
            åren. Vi kunde ha tagit ett stort steg mot ett gott uppträdande
            av svenska regeringar inför Europadomstolen i Strasbourg.
          </note>
          <note>
            Min slutsats är alltså dessvärre att socialdemokraterna i utskottet,
            när det väl har kommit till kritan, har underordnat sig LO-intresset
            lika mycket som regeringen tyvärr gjorde före socialdemokraterna
            i
          </note>
          <note>
            KU. Jag beklagar detta för rättssäkerhetens skull, men det är
            dessvärre den ofrånkomliga slutsatsen.
          </note>
          <note type="speaker">
            Anf. 6 GÖRAN MAGNUSSON (s) replik:
          </note>
          <note>
            Fru talman! Den borgerliga regeringen hade ju också kunnat skaffat
            sig de här kunskaperna, förmedlat dem till domstolen och sagt
            samma sak som den socialdemokratiska regeringen sade några år
            senare, nämligen att man inte kunde garantera att dessa uppgifter
            var korrekta, men att man var beredd att medverka till att vittnesförhör
            kunde hållas i domstolen så att domstolen själv kunde bilda sig
            en uppfattningen om detta.
          </note>
          <note>
            Sedan skall man också komma ihåg att domstolen själv har sagt
            att man inte betraktade uppgifterna som ostridiga. Man säger också
            att de inte spelade någon avgörande roll för utgången av målet
            vid det ena eller det andra tillfället. Jag kan hålla med Per
            Unckel om att det i sig inte fritar en uppgiftslämnande regering
            från att se till att uppgifterna är så bra som möjligt.
          </note>
          <note>
            Jag kan hålla med om det principiella resonemanget.
          </note>
          <note>
            Men om Per Unckel, i stället för att ägna mycket möda åt reservationen
            i den här frågan i utskottet, hade läst vad som står mitt på s.
            33 hade han sett att utskottets majoritet, socialdemokrater, vänsterpartister
            och miljöpartister, säger: "Utskottet vill i detta sammanhang
            också understryka vad utskottet redan tidigare anfört om att det
            är av yttersta vikt att regeringen alltid strävar efter att konventionsorganen
            erhåller fullständig och korrekt information, även när informationen
            talar emot den ståndpunkt som regeringen intagit i processen."
            Sedan hänvisas till ett
          </note>
          <note>
            KU-betänkande som är ett par år gammalt.
          </note>
          <note>
            Det står faktiskt i betänkandet. Per Unckel behöver inte skriva
            debattartiklar eller uppta kammarens tid med att kritisera något
            som Socialdemokraterna redan har intagit som ståndpunkt i den
            här frågan.
          </note>
          <note>
            Låt mig sedan på några sekunder nämna detta med partipolitik
            och anmälan till KU. Jag tycker naturligtvis också att man på
            goda grunder och med ett motiverat resonemang om konstitutionen
            och annat skall anmäla en fråga. Men man kan inte bara skriva:
            Granska om min misstanke är rätt att det är något fel här! Så
            kan man inte formulera frågan, men det är ungefär det Per Unckel
            gör när han anser att en del anmälningar skall försvaras i det
            här sammanhanget.
          </note>
          <note type="speaker">
            Anf. 7 KENNETH KVIST (v):
          </note>
          <note>
            Fru talman! KU:s granskning är, som har sagts, ett mycket viktigt
            inslag i vårt politiska system. Riksdagen väljer statsminister
            som utser sin regering. Regeringen har sedan att utöva sitt ämbete
            under lagarna efter riksdagens beslut. Enligt regeringsformen
            är det riksdagen som är folkets främsta företrädare, men regeringen
            har ju en stor initiativmakt i politiken och skall se till att
            riksdagens beslut i praktiken blir genomförda. Regeringen har
            genom initiativmakten och genom sin exekutivmakt, dvs. genomförandemakt,
            en starkt styrande ställning.
          </note>
          <note>
            Denna ställning har också stärkts i och med att
          </note>
          <note>
            Sverige har blivit medlem i EU. Nu är regeringen inte bara förslagsställare
            till lag. Den är också direkt med om att stifta lag inte bara
            som propositionsavgivare utan i faktiska lagbeslut i EU:s olika
            ministerråd.
          </note>
          <note>
            Makt har därigenom egentligen förskjutits från riksdagen till
            regeringen.
          </note>
          <note>
            Det är i sanning viktigt att regeringens maktställning och sätt
            att bruka sin position utsätts för granskning. Den sedvanliga
            granskningen av de svenska regeringsärendena samt administrativa
            rutiner måste därför framdeles följas upp med en alltmer intensiv
            granskning av regeringens arbete ur konstitutionell synpunkt,
            dvs. hur man har ställt sig och verkat för beslut och riktlinjer
            som riksdagen har angivit och hur man har tillvaratagit svenska
            intressen som har grund i riksdagens beslut.
          </note>
          <note>
            Eftersom EU-medlemskapet har gjort att riksdagens lagstiftningsmakt
            har blivit en delad makt med ministerrådet ökar egentligen behovet
            av en skärpt kontrollmakt gentemot regeringen när det gäller EU-
          </note>
          <note>
            ärendena. Ännu har vi inte i riksdagen funnit formerna för denna
            skärpta kontroll gentemot EU-ärendenas hantering.
          </note>
          <note>
            I dagens granskning snuddar vi bara vid ett begränsat sådant.
            Där har utskottet i enighet kunnat konstatera att regeringen något
            rutinmässigt utgår från att hålla hemligt det som egentligen borde
            vara offentligt. Offentlighetsprincipen, som det råder stor politisk
            enighet om i Sverige, skall också gälla handlingar från EU.
          </note>
          <note>
            Den granskning som vi utövar kritiseras ibland för att den kan
            få en politisk slagsida. Det gäller därför att tydliggöra och
            avgränsa vad saken gäller. Den gäller inte en politisk granskning
            av en regering. En regering har rätt att företräda sin politik,
            och regeringsledamöter har rätt att uttala sig om politik efter
            sina värderingar, oavsett vad vi egentligen tycker om dessa, så
            länge de håller sig inom lagens råmärken och i enlighet med de
            beslut för politiken som riksdagen har fattat.
          </note>
          <note>
            KU skall övervaka att regeringsmakten utövas under lagarna och
            i enlighet med riksdagsbeslut. Men lagarna är ju i sig en produkt
            av politik. Det glömmer man ibland när diskussionen förs om att
            den granskning som konstitutionsutskottet utför borde ersättas
            av en granskning av någon sorts, vad man tror, opartiska experter,
            t.ex. jurister, som om dessa stod över värderingar, politik och
            motsättningar i samhället.
          </note>
          <note>
            Men så är det inte. Det finns inga sådana individer, som står
            utanför och ovanför samhällets sociala konflikter, värderingar
            och intressen. Lagarna är en produkt av politik och lämnar därför
            ibland tolkningsmöjligheter. Granskningen hamnar därför, och kan
            därför ofta hamna, i en mycket intressant skärningspunkt mellan
            juridik och politik. Det är detta, menar jag, som gör granskningen
            så spännande, men som också ställer krav på oss som granskare.
          </note>
          <note>
            Man skall också se att denna granskning läggs ihop med all annan
            granskning i samhället som sker av regeringsmakten. Det finns
            flera kontrollinstrument. Det arbete som läggs ned i riksdagens
            revision och av Justitieombudsmannen, osv., har nämnts här tidigare.
            Man kan därtill lägga offentlighetsprincipen och meddelarprincipen,
            som är värdefulla instrument för att granska makten, liksom en
            granskande journalistik i en i varje fall i viss mening formellt
            sett fri press.
          </note>
          <note>
            Den allmänna politiska debatten i medierna och ute i samhället
            på olika mötesplatser, som den i riksdagen, är också ett sätt
            att granska regeringen. KU:s granskning är en aspekt av denna
            kritiska granskning av makthavare.
          </note>
          <note>
            Granskningen av de avsnitt som diskuteras i dag grundas på anmälningar.
            Jag kan dela en av de synpunkter utskottets ordförande har, nämligen
            att det är bra om många riksdagsledamöter anmäler ärenden till
          </note>
          <note>
            KU:s granskning. Men de skall inte göra det därför att de är
            politiskt missnöjda med ett utfall eller därför att de är i en
            värderingskonflikt med regeringen eller ogillar ett uttalande
            från ett statsråd, utan om de anser att ett agerande är felaktigt
            i konstitutionell mening.
          </note>
          <note>
            Då är det bättre med fler anmälningar än färre. Det är upp till
            konstitutionsutskottet att pröva anmälningarna och undersöka om
            det finns en konstitutionell hund begraven och om ärendet är värt
            att granska eller om anmälningen är ett uttryck för någon sorts
            politisk ambition. Man är kanske missnöjd med ett politiskt beslut
            och vill driva saken vidare.
          </note>
          <note>
            Ibland kan man tyvärr - Göran Magnusson har exemplifierat det
            - konstatera att några av granskningsärendena är av mer politisk
            natur. Det visade sig också, när utskottsordföranden gick igenom
            en del av ärendena i sitt inlägg här tidigare, att inte heller
            han kunde avhålla sig från partipolitiska värderingar eller insinuationer.
          </note>
          <note>
            Ta t.ex. fallet med kulturminister Ulvskog och affären kring
            Marieberg. Två tidningsmän ville ha ett uttalat stöd för en affär
            som skulle lett till ökad koncentration inom massmediesfären.
          </note>
          <note>
            De fick inget uttalat stöd av regeringen eller av ministern.
            Så långt är det fakta. Detta har utskottet konstaterat. Men ändå
            vill moderaterna i ett särskilt yttrande, och nu också utskottets
            ordförande, insinuera att ministern hade sagt någonting annat
            eller agerat annorlunda om en socialdemokratisk tidning hade kunnat
            komma ifråga för en affär. Men den frågan är knappast konstitutionell.
            Ministern har rätt att uttala att hon tycker att en affär är bra
            eller att hon tycker att en affär är dålig. I konstitutionell
            mening är denna anmälan tvivelaktig, anser jag.
          </note>
          <note>
            Samma sak gäller anmälan om digital TV, som vi skall diskutera
            senare. Regeringen har agerat på ett sådant sätt att man har lagt
            fram proposition efter proposition och fått godkänt av riksdagen
            vad det gäller detta. Likväl följer vissa ledamöter upp sitt missnöje
            med riksdagens beslut, och det faktum att regeringen har handlat
            enligt detta, med en anmälan till konstitutionsutskottet.
          </note>
          <note>
            Man säger att regeringen har försökt beskära TV-
          </note>
          <note>
            företagens yttrandefrihet. Företagen har sökt tillstånd för att
            bedriva markbaserade digitala sändningar därför att de har velat
            visa ett antal typer av program, som man har räknat upp. Regeringen
            har sagt att företagen får visa precis de typer av program som
            de har ansökt om i betydande omfattning. Det är innehållet i deras
            tillstånd. Företagen har alltså fått precis det de har begärt.
            Ingen har egentligen klagat. Men eftersom de borgerliga partierna
            får uppleva markbaserad digital TV, som de inte vill ha, och eftersom
            det heller inte har skett en utauktionering på rent kommersiell
            grund vill de föra detta politiska missnöje vidare.
          </note>
          <note>
            Anledningen till anmälan av det ärende vi snart skall diskutera
            i större detalj är också sökt. Utskottets ordförande kommer förmodligen
            inte att delta, eftersom han då är jävig. Det handlar om Torgny
            Gustafsson-fallet. Ärendet handlar egentligen inte om konflikten
            mellan facket och småföretagaren. Det handlar om hur staten Sverige
            via regeringen skall förhålla sig när svensk lagstiftning och
            svensk modell är satt i fråga inför internationella organ. Det
            är det som är nyckeln.
          </note>
          <note>
            Vi har enats om att man givetvis skall uppträda sanningsenligt.
            Men den socialdemokratiska regeringen har faktiskt sanningsenligt
            återgivit det som facket har angivit som utgångspunkt för att
            man har använt sin konflikträtt. Regeringen har också aktivt försvarat
            den svenska modellen och fackföreningarnas konflikträtt.
          </note>
          <note>
            Den borgerliga regeringen försvarade Sverige på ett så passivt
            sätt. Dess företrädare inför Europeiska kommissionen, Carl Henrik
            Ehrenkrona, säger följande: "Jag kan bara säga att det inte var
            något helhjärtat försvar för den svenska modellen". Detta är anmärkningsvärt.
            Man vill bakvägen och genom passivitet åstadkomma beslut som skall
            leda till att man kan urholka de fackliga medlemmarnas rättigheter.
          </note>
          <note>
            Det handlar om den lilla och den stora människan i sammanhanget.
            De anställda vore utan de fackliga organisationerna de verkligt
            små i samhället.
          </note>
          <note>
            Fru talman! Det finns alltid saker som kan göras bättre. Visst
            har det funnits en hel del problem. Vi har sett det även i detta
            granskningsbetänkande från KU.
          </note>
          <note>
            Vi har kunnat påpeka hur praxis och regelverk kan och bör förbättras.
            Men man kan också, som ett samlande omdöme över den senaste regeringsperioden
            -
          </note>
          <note>
            anmälningarna gäller framför allt denna - säga att det bara har
            funnits skäl till kritik i några fall där lagstiftningstolkningen
            har varit problematisk. Vi har inte kunnat finna skäl för några
            väldigt tydliga anmärkningar i formell mening.
          </note>
          <note>
            Det är ett ganska gott betyg, men vi får inte slå oss till ro.
            Kampen för öppenhet, för att förhindra maktmissbruk och granskningen
            av makthavare är en fortgående process. Granskningen är ett sätt,
            i sig ett mål och ett medel, att hålla regeringarna på det vi
            kan kalla den smala vägen. I den andan får konstitutionsutskottet
            även framdeles fullfölja sin granskning.
          </note>
          <note>
            Jag vill också säga att utan en oförvitlig och duktig personal
            på konstitutionsutskottets kansli skulle granskningen inte vara
            möjlig. Eftersom ordföranden och vice ordföranden vid den här
            tidpunkten har glömt att tacka utskottets kansli för dess gedigna
            arbete vill jag passa på att göra det och räknar säkert med att
            de också instämmer i detta tack.
          </note>
          <note type="speaker">
            Anf. 8 PER UNCKEL (m) replik:
          </note>
          <note>
            Fru talman! Får jag göra ett par kommentarer till
          </note>
          <note>
            Kenneth Kvists påpekanden. Han förfaller likt Göran
          </note>
          <note>
            Magnusson till anklagelser gentemot alla vars granskningsuppgifter
            han inte gillar och hävdar att dessa är partipolitiska. Jag tror
            att denna debatt skulle vinna på mer diskussion i den konstitutionella
            saken och mindre av denna typ av undanflykter inför det som Kenneth
            Kvist uppenbarligen inte vill diskutera.
          </note>
          <note>
            För det första Svenska Dagbladet och Bonniers:
          </note>
          <note>
            Det säger sig väl självt att det hade varit av central betydelse
            om de uppgifter är sanna som säger att parallellt med att Svenska
            Dagbladet och Bonniers diskuterade med Marita Ulvskog utarbetades,
            möjligen på hennes inrådan, en motsvarande plan för tidningen
            Arbetet, och denna skulle från regeringens sida ha kommit att
            påverka bedömningen av affären mellan Bonniers och Svenska Dagbladet.
            Mitt påpekande i denna debatt är att det är att beklaga att utskottet
            inte har möjligheter att gå till botten med vad som faktiskt var
            sant.
          </note>
          <note>
            För det andra digital-TV: Det utskottet har att granska enligt
            anmälan är huruvida regeringen har ställt villkor för programverksamhet
            som står i strid med lagen. Huvudregeln i yttrandefrihetsgrundlagen
            är att man inte får ställa villkor för sändningstillstånd.
          </note>
          <note>
            Om det kan göras gällande, vilket jag menar att det kan göra,
            att regeringen har ställt sådana villkor, oavsett på vems inrådan,
            är detta konstitutionellt anmärkningsvärt.
          </note>
          <note>
            För det tredje fallet Torgny Gustafsson: Som
          </note>
          <note>
            Kenneth Kvist alldeles riktigt säger har regeringen sanningsenligt
            återgivit vad facket angivit som motiv för sin konflikt. Det är
            precis detta som är problemet.
          </note>
          <note>
            Regeringen har bara återgivit vad facket har sagt och slängt
            in brasklappen att man inte riktigt vet, trots att man i realiteten
            genom idoga påpekanden innan
          </note>
          <note>
            Strasbourgprocessen visste att detta var uppgifter som med fog
            kunde ifrågasättas.
          </note>
          <note>
            Det gäller att inte bara säga att regeringen skall vara sanningsenlig,
            utan också att vara beredd att kritisera den när den har brustit.
          </note>
          <note type="speaker">
            Anf. 9 KENNETH KVIST (v) replik:
          </note>
          <note>
            Fru talman! Per Unckel tar då i. Det är inte så att jag säger
            att alla anmälningar som jag inte har samma uppfattning om bara
            är partipolitiska eller något sådant. Jag gav bara några exempel.
            Att det sedan råkar vara så att moderaterna gärna missbrukar KU-
          </note>
          <note>
            institutet och känner sig träffade må så vara.
          </note>
          <note>
            I de här fallen är det en insinuation och ingenting annat att
            säga att om tidningen Arbetet eller om en socialdemokratisk tidning
            hade fått - men nu fick den ju inte detta. Vi vet ju ingenting
            om hur ministern skulle ha agerat om, ifall inte. Om inte om hade
            varit, så hade käringen varit kung, eller vad man brukar säga
            i ett gammalt talesätt. Konstitutionsutskottets granskning kan
            faktiskt inte ske på sådan lösan grund.
          </note>
          <note>
            I fallet Torgny Gustafsson höll Sverige på att förlora när den
            borgerliga regeringen låtsades att det över huvud taget inte fanns
            några motiv för den fackliga organisationens stridsåtgärder. Det
            var på grund av att den borgerliga regeringen inte ville försvara
            den svenska modellen, därför att man ville ändra den svenska modellen.
            Man ville ha tillbaka ett samhälle där de anställda skall stå
            med mössan i vacker hand inför arbetsgivarna. Det är denna passivitet
            som är det mest anmärkningsvärda i detta. Man kan inte anklaga
            dem inför internationell domstol, där den svenska staten är anklagad
            och försöker försvara den svenska staten, den svenska modellen
            och därmed riksdagens beslut.
          </note>
          <note type="speaker">
            Anf. 10 PER UNCKEL (m) replik:
          </note>
          <note>
            Fru talman! Ingen förmenar staten möjligheten och rätten att
            försvara sig. Det vi som är reservanter hävdar är att man skall
            försvara sig på ett anständigt sätt. Svenska staten skall inte
            försvara sig med hjälp av uppgifter som man på sannolika skäl
            visste var falska. Det är detta som är kärnan i ärendet, att regeringen
            blir budbärare för fackliga intressen som man har upplysts om
            på allvar kan ifrågasättas.
          </note>
          <note>
            Om Sverige skall kunna hävda en roll som respekterad part i Europadomstolen
            och dessutom kunna bli föredöme för andra är det inte acceptabelt
            att den svenska staten beter sig på detta sätt.
          </note>
          <note>
            Om Svenska Dagbladet och Marieberg vill jag säga att Moderata
            samlingspartiet, som Kenneth Kvist mycket riktigt vet, har anslutit
            sig till samma slutsats i detta granskningsärende som hans eget
            parti har skrivit under. Det vi har beklagat är att de former
            utskottets granskning har inte har givit möjligheter att gå till
            botten med det som i diskussionen har hävdats har hänt. Det är
            det som är kärnan i vårt särskilda yttrande, nämligen att det
            måste finnas möjligheter för ett konstitutionsutskott att faktiskt
            ta reda på vad som har hänt. Finns inte de möjligheterna öppnar
            detta en avgrund för bekymmer av mycket större slag än detta ärende
            ger prov på.
          </note>
          <note type="speaker">
            Anf. 11 KENNETH KVIST (v) replik:
          </note>
          <note>
            Fru talman! Samma slutsats, men likväl insinuationer i såväl
            ett särskilt yttrande som från den här talarstolen. Det hade ju
            varit onödigt när man kommer fram till samma slutsats, nämligen
            att statsrådet i fråga inte har begått någon handling som är tveksam
            ur konstitutionell synpunkt.
          </note>
          <note>
            När det återigen gäller statens försvar har regeringen påpekat
            att man visst inte går i god för fackets uppgifter. Men den kärande,
            om jag så får säga, dvs.
          </note>
          <note>
            småföretagaren som så att säga reser målet mot och angriper den
            svenska staten vid domstolen, har ju gett sin synpunkt på det
            hela.
          </note>
          <note>
            I första läget avstår den borgerliga regeringen från att göra
            konflikten begriplig för domstolen eller för kommissionen, som
            i första ledet behandlar ärendet.
          </note>
          <note>
            Sedan går det till domstolen, och den socialdemokratiska regeringen
            försöker då ge en allsidig bild av konflikten. Den ena partens
            syn hade de europeiska institutionerna. Då ville regeringen också
            återge den andra partens syn, för att materialet i domstolen skulle
            vara fullvärdigt.
          </note>
          <note>
            Det kan jag inte finna klandervärt. Det har inte i detta fall
            varit regeringens sak att gå in i den här konflikten och försöka
            se efter om vare sig den ena eller andra partens uppgifter har
            varit korrekta. Dess uppgift har bara varit att visa hur läget
            har varit och vad konflikten har gällt. Det har man gjort, och
            Sverige har blivit friat i det fallet.
          </note>
          <note type="speaker">
            Anf. 12 INGVAR SVENSSON (kd):
          </note>
          <note>
            Fru talman! Kenneth Kvist är en klok man -
          </note>
          <note>
            ibland. Speciellt klok var han när han nyss uttalade uppskattande
            ord om KU-kansliets personal. Jag instämmer i dessa uppskattande
            ord. Det är ett understatement att påstå att kansliets kompetens
            är av grundläggande betydelse för utskottets arbete.
          </note>
          <note>
            Fru talman! Konstitutionsutskottets vårgranskning av regeringen
            just denna vår kanske inte skall ses som enormt unik. Det finns
            förstås principiellt och konstitutionellt intressanta områden,
            t.ex. fallet Torgny
          </note>
          <note>
            Gustafsson - som har debatterats tidigare. Men man kan konstatera
            att några väldigt dramatiska och spektakulära händelser inte har
            fokuserats i konstitutionsutskottets granskning. Man kan skämtsamt
            påstå att detta möjligen kan bero på passivitet från regeringens
            sida - gör regeringen inget, gör regeringen inte heller så många
            fel. Möjligen är det också tecken på försiktighet från regeringens
            sida. Men utgångspunkten bör förstås alltid vara att regeringen
            bör följa författningen och de lagar som reglerar regeringens
            verksamhet.
          </note>
          <note>
            Fru talman! Konstitutionsutskottet utgör en maktfaktor i den
            meningen att utskottet kan uppfattas som en påminnelse om regeringens
            och statsrådens ofullkomlighet. KU:s fortlöpande granskning av
            regeringen är ett viktigt inslag i demokratins maktdelning.
          </note>
          <note>
            Granskningen är en del av ett signalsystem som ger signaler om
            det konstitutionellt och legalt godtagbara i regeringens maktutövning.
            Betänkande KU25, som vi nu debatterar, anmäls till kammaren och
            medför ju efter detta inga vidare åtgärder. Det är dock ett viktigt
            dokument i den demokratiska processen och opinionsbildningen.
          </note>
          <note>
            Fru talman! Konstitutionsutskottet är nog mer än andra utskott
            ett konsensusutskott. När vi bedömer regeringens verksamhet försöker
            vi enas kring verklighetsbeskrivningen och försöker i samstämmighet
            tolka författningen och övriga lagar. Debatter av den typen brukar
            förstås inriktas mot skillnaderna i synsätt mellan de olika partierna,
            men en vanlig bild är att utskottet i många frågor uppnår en betydande
            samsyn. Det är viktigt att det är så.
          </note>
          <note>
            Fru talman! Jag skall här beröra några områden där utskottet
            är enigt men där det finns intressanta faktorer och synpunkter
            med i bilden - inte minst för regeringens framtida agerande.
          </note>
          <note>
            Anskaffandet av Leopardstridsvagnarna är ju i vissa avseenden
            ett intressant område för analys i betänkandet. Vi är eniga i
            vår bedömning av det hela.
          </note>
          <note>
            Det finns ingen generellt föreskriven skyldighet för regeringen
            att informera riksdagen i frågor om verkställighet av riksdagens
            beslut. Vi konstaterar att även om det inte fanns någon formell
            informationsskyldighet, hade regeringen haft ett antal möjligheter
            att ändå göra detta. Vi anser att i framtiden bör riksdagen informeras
            om större ärenden där upphandling sker på annat sätt än vad som
            är brukligt.
          </note>
          <note>
            Fru talman! De aktuella stridsvagnarna köps inte utan snarare
            hyrs eller leasas, eller hur man nu skall uttrycka det, i varje
            fall har man nyttjanderätt av dem med möjlighet att senare friköpa
            dem. Anskaffandet av Leopardstridsvagnarna var och är alltså verkligen
            en intressant konstruktion. Det är en så intressant konstruktion
            att Försvarsdepartementet kommer med en lysande konstitutionell
            nyordning när man skall förklara affären. Man säger helt sonika
            att nyttjanderätt till sin innebörd kan likställas med en äganderätt.
          </note>
          <note>
            Märkligt nog instämmer de båda f.d. försvarsministrarna i detta
            påstående vid KU:s utfrågningar.
          </note>
          <note>
            Mest intressant är möjligen att moderaten Anders
          </note>
          <note>
            Björck har denna syn på äganderättsprincipen.
          </note>
          <note>
            Fru talman! Nu avlämnar ju inte staten någon balansräkning för
            statens ekonomi, men helt klart skulle en sådan gjort åtskillnad
            mellan nyttjanderätt och äganderätt. De kan självfallet inte likställas.
          </note>
          <note>
            Fru talman! Inom parentes kan man ju dessutom säga att om nyttjanderätt
            och äganderätt skall likställas, vore det en revolutionerande
            nyhet för Sveriges samiska befolkning.
          </note>
          <note>
            Fru talman! Ett annat principiellt intressant område hittar vi
            i anmälan mot Margot Wallström angående dispens för folktandvården
            i Värmland. Det har även tidigare nämnts i debatten. Även här
            har vi ett enigt utskott bakom skrivningarna. Huvudregeln är att
            regeringen inte kan medge undantag från lag men väl från förordning
            som regeringen själv utfärdat.
          </note>
          <note>
            Formellt har regeringsbeslutet här avsett dispens från egna förordningsföreskrifter,
            men i praktiken har beslutet inneburit ett undantag från tandvårdsförsäkringen
            enligt lagen om allmän försäkring. Utskottet är ganska skarpt
            då det säger att det rättsenliga i regeringens beslut framstår
            som tvivelaktigt.
          </note>
          <note>
            Jag tror att det är viktigt att regeringen i framtiden är mycket
            vaksam i den här typen av beslut. Det får inte bli så att dispens
            från en förordning i praktiken medger undantag från en lag som
            riksdagen stiftat.
          </note>
          <note>
            Om regeringen i sin beredning uppfattar rättsläget som oklart
            och osäkert, bör man avstå från beslut eller vända sig till riksdagen
            för stöd.
          </note>
          <note>
            Fru talman! Det finns ett spänningsfält mellan regeringens möjligheter
            att sekretessbelägga handlingar och den omhuldade svenska offentlighetsprincipen.
          </note>
          <note>
            Vi har granskat ett sådant ärende. Även på denna punkt är utskottet
            enigt i sin bedömning. Min partikamrat Björn von der Esch har
            i ett särskilt yttrande pekat på att harmlösa skrivelser inte
            skall hemligstämplas.
          </note>
          <note>
            Fru talman! Utskottet konstaterar att det skadebegrepp som finns
            i sekretesslagen inte får ges en för vid innebörd. Å andra sidan
            har regeringen möjlighet att sekretessbelägga handlingar. Det
            har diskuterats förr att utrikessekretessen inte får bli rutinmässig,
            och det förtjänar verkligen att upprepas. Regeringen måste ta
            på sig ett stort ansvar för att uppfylla tryckfrihetsförordningens
            företräde för offentlighet. Regeringen har inte överskridit sina
            befogenheter, men borde vara en engagerad tillskyndare av offentlighetsprincipen
            och ett föredöme i hanterandet av den.
          </note>
          <note>
            Då blir det lättare att söka vidga den till andra områden i världen.
            Så jag kan väl försiktigtvis framföra en förhoppning om god bättring
            på den punkten.
          </note>
          <note>
            Fru talman! Redan här vill jag konstatera att kristdemokraterna
            står bakom sina reservationer, men för tids vinnande yrkar jag
            på godkännande av anmälan enbart i reservation 1.
          </note>
          <note>
            Göran Magnusson hade några synpunkter när det gäller anmälningar
            om granskning på konstitutionell grund. Det är intressant och
            viktigt att anmälningarna till konstitutionsutskottet är seriösa,
            så att vi slipper att hantera strunt.
          </note>
          <note>
            Det finns exempel på sådant i årets granskning.
          </note>
          <note>
            Det har förekommit under i stort sett alla år. Vi kristdemokrater
            behöver inte ta åt oss av den kritiken. Vi är sparsamma med anmälningar
            av statsråden.
          </note>
          <note>
            Det är få i utskottet som har erfarenhet - egentligen bara Inger
            René och jag som satt som ordinarie ledamöter 1991-1994 - av hur
            det fungerar när socialdemokraterna är i opposition. Man kan försiktigtvis
            antyda att oppositionsrollen avspeglade sig i anmälningarna, anmälningsfrekvensen
            samt även i reservationerna.
          </note>
          <note type="speaker">
            Anf. 13 GÖRAN MAGNUSSON (s) replik:
          </note>
          <note>
            Fru talman! Det gällde närmast frågan om anmälningarna. Det råder
            ingen oenighet om det resonemang vi förde tidigare och det som
            Ingvar Svensson nu tar upp om seriösa och grundade konstitutionella
            skäl för anmälan.
          </note>
          <note>
            Det vore väl bra om KU kunde utveckla sitt resonemang kring anmälningarna,
            så att när det kommer in mindre omdömesgilla eller ovidkommande
            anmälningar kan de enkelt avföras. Sedan har KU egna möjligheter
            att göra anmälningar.
          </note>
          <note>
            Jag har ingen uppfattning om omfattningen på anmälningsfrekvensen
            hos socialdemokraterna i opposition. Jag vill mera i efterhand
            konstatera att det är tråkigt att socialdemokraterna inte anmälde
            den borgerliga regeringen för handläggningen av fallet Torgny
            Gustafsson. Det var uppenbara brister i den handläggningen.
          </note>
          <note type="speaker">
            Anf. 14 INGVAR SVENSSON (kd) replik:
          </note>
          <note>
            Fru talman! Vi har egentligen inga skilda uppfattningar på den
            punkten. Det vore bra om det gick att hantera de anmälningar som
            försöker koka en soppa på en spik, eller t.o.m. försöker koka
            soppa utan en spik, på ett mera rutinmässigt sätt i det fortsatta
            arbetet. Jag är beredd att medverka i en sådan utveckling.
          </note>
          <note>
            Man skall inte bortse från att anmälningsmöjligheten finns för
            alla riksdagens ledamöter. Nu och då kan någon drabbas av ett
            anfall av "oseriositet". Det kan vara en svårighet för det egna
            partiet att inte följa upp en sådan anmälan i utskottet och försöka
            göra den seriös. Jag vill påpeka de rent praktiska svårigheterna
            i hanterandet - som inte är fokuserat på något särskilt parti.
          </note>
          <note type="speaker">
            Anf. 15 ÅSA TORSTENSSON (c):
          </note>
          <note>
            Fru talman! All offentlig makt i Sverige utgår från folket. Riksdagen
            är folkets främsta företrädare. Och riksdagen har till uppgift
            att granska rikets styrelse och förvaltning. En av riksdagens
            viktigaste uppgifter är dess kontrollerande makt, och främst är
            dess granskning av statsråd och hur regeringsärenden handläggs.
          </note>
          <note>
            Som ny ledamot i konstitutionsutskottet kan jag naturligtvis
            inte hänvisa till tidigare gedigna erfarenheter av granskningen
            av regeringen och dess statsråd, men jag vill ändå nämna att jag
            uppskattar mycket den öppna debatt som har skett inom utskottets
            ramar vad avser just de granskningsärenden som konstitutionsutskottet
            har haft att granska under våren. Jag anser att utskottets inre
            arbete är avgörande för granskningsresultatets tyngd och den fortsatta
            debatten.
          </note>
          <note>
            Jag vill särskilt poängtera den diskussion som förts i konstitutionsutskottet
            om vikten av att skilja på konstitutionell och politisk granskning
            - en viktig definitionsfråga värd att upprepas, eftersom skiljelinjen
            inte alltid är självklar även om den så skall vara.
          </note>
          <note>
            Dessutom återfinns det ibland i den offentliga debatten och i
            medierna en sammanblandning av dessa vitt skilda granskningsuppgifter,
            vilket kan få grunderna för bedömningen att framstå som oklara
            och svårförståeliga för allmänheten.
          </note>
          <note>
            Därför anser jag det mycket värdefullt att vårens granskning,
            som också sagts tidigare, resulterar i att konstitutionsutskottet
            självt skall granska sitt eget arbete just i syfte att utveckla
            den konstitutionella granskningen. Ett sådant arbetssätt borde
            också resultera i en tydligare markering av de frågor som är av
            konstitutionell karaktär och ej av politisk karaktär.
          </note>
          <note>
            Vad jag anser är viktigt i granskningen av statsråden är just
            att vi är granskande och inte är en domstol.
          </note>
          <note>
            Den granskning som konstitutionsutskottet är satt att ansvara
            för är en av flera granskningar som sker i ett öppet och demokratiskt
            samhälle som har till syfte att granska om maktens företrädare
            sköter sig. Därför är både rätten att anmäla statsråd till granskning
            och den därefter öppna utfrågningen mycket viktig för att bevara
            och utveckla demokratin.
          </note>
          <note>
            En bra genomförd granskning bidrar till att förebygga och förhindra
            missbruk av makt. Dessutom har en bra genomförd granskning en
            uppgift innebärande utveckling av demokratin där demokratins arbetsformer
            ständigt förtydligas och kan förbättras.
          </note>
          <note>
            En öppen och effektiv granskning av makten och dess utövare är
            en av de viktigaste grundbultarna i en levande demokrati. För
            att det skall kunna vara en effektiv granskning av makthavarna
            och deras ämbetsutövning krävs det dock en mångfald av granskare.
            Jag vill påstå att även våra medier och mångfalden av medier är
            mycket viktiga. Den i svenska folket så djupt rotade och väl förankrade
            offentlighetsprincipen i kombination med självständiga och modiga
            grävande journalister stärker och utvecklar demokratin och förhindrar
            fiffel och båg. Det är en nog så viktig faktor att lyfta till
            debatt, med anledning av den valrörelse som vi nu befinner oss
            i och den avsaknad av öppenhet i EU:s institutioner som vi från
            svenskt håll efterlyst och ställt krav på.
          </note>
          <note>
            Fru talman! I många ärenden är utskottet enigt i sin bedömning
            och i sina iakttagelser. Tyvärr finns det några ärenden där utskottet
            inte har getts möjlighet att granska, på grund av att de inblandade
            har ställt sig utanför och inte stått till förfogande för utskottet.
            Det gäller anmälningsärendet som rör försäljningen av Svenska
            Dagbladet till Marieberg. Det är allvarligt att sådant sker, och
            det är naturligtvis en situation som vi också bör beakta framgent.
          </note>
          <note>
            Vad gäller de enskilda granskningsärendena har
          </note>
          <note>
            Centerpartiet gjort den bedömningen att det finns ett ärende
            som är mycket viktigt, nämligen statens talan i målet enligt Europakonventionen
            mellan Torgny
          </note>
          <note>
            Gustafsson och svenska staten. Det ärendet är så allvarligt att
            det borde ha resulterat i kritik riktat mot den socialdemokratiska
            regeringen. Torgny Gustafsson-ärendet är ett av flera ärenden
            där två olika regeringar har varit inblandade. Därför blir det
            i sak intressant att granska också av den anledning som jag tidigare
            anförde om en konstitutionell granskning kontra politisk granskning.
          </note>
          <note>
            Jag kommer att ytterligare anföra ställningstagandet under ärendet
            som berör regeringens agerande vid
          </note>
          <note>
            Europadomstolens prövning av målet mellan Torgny
          </note>
          <note>
            Gustafsson och svenska staten.
          </note>
          <note>
            Eftersom det är ett ärende som också i sin problematik visar
            på ideologiska skiljelinjer vad avser själva ursprungsfrågan,
            är det viktigt att denna typ av granskningsärende får ta sin tid.
            Jag upplever att konstitutionsutskottets handläggning av frågan
            och utfrågningen har hanterats på det sättet. Vi har fördjupat
            oss både i uppföljningen av frågesvar och i den tillgängliga information
            som har getts.
          </note>
          <note>
            Ett ärende som detta, som i sin struktur är svårtillgängligt,
            har också tagit en stor del av granskningen.
          </note>
          <note>
            Vi kanske framgent också skall göra en utvärdering av hur denna
            form av ärenden hanteras. Tyvärr kunde
          </note>
          <note>
            KU inte enas kring kritiken mot regeringen för att den inte eftersträvat
            fullständig och korrekt information till Europadomstolen. Detta
            har fått som resultat att
          </note>
          <note>
            Centerpartiet har reserverat sig till förmån för att kritik skall
            riktas mot den socialdemokratiska regeringen.
          </note>
          <note>
            Ett annat ärende som jag vill peka på där jag inte återkommer
            är regeringens beslut om sekretess beträffande en skrivelse från
            Europeiska kommissionen.
          </note>
          <note>
            Det är ett enigt utskott som pekar på vikten av stor öppenhet
            vad gäller allmänna handlingar och att detta självklart även gäller
            handlingar från Europeiska unionen. Utskottet har inte gjort någon
            överprövning av regeringens beslut om sekretessläggning av ärendet,
            och därför finns heller ingen anledning att rikta kritik mot handläggningen.
            Däremot lyfter jag ärendet, eftersom det är ett ärende som för
            Sverige är av viktig demokratisk karaktär, i enlighet med vad
            jag inledde med att säga. Just för att kunna utveckla demokratin
            och stärka öppenheten i samhället, som numera också inkluderar
            EU, måste formerna för den svenska lagstiftningen vad avser sekretess
            och offentlighet mycket noga följas.
          </note>
          <note>
            Fru talman! Jag yrkar på godkännande av anmälan i reservation
            nr 1, och i övrigt ställer jag mig bakom konstitutionsutskottets
            granskningsrapport.
          </note>
          <note type="speaker">
            Anf. 16 GÖRAN MAGNUSSON (s) replik:
          </note>
          <note>
            Fru talman! Jag vill bara klarlägga att det i utskottet inte
            råder någon skillnad i uppfattning i fråga om att uppgifter som
            regeringar lämnar till domstolen i Strasbourg eller till något
            annat internationellt organ i görligaste mån, som utskottets ordförande
            uttryckte saken under debatten, skall vara korrekta. På den punkter
            råder det ingen oenighet. Där hade vi gott kunnat vara överens
            - och vi är väl egentligen också överens.
          </note>
          <note>
            Vad diskussionen och oenigheten i utskottet snarare handlar om
            är om det var försvarligt att sända in de uppgifter som förmedlades
            från LO för att klargöra den ena partens ståndpunkt i den bakomliggande
            konflikten. Där har regeringen markerat att detta är uppgifter
            som kommer från den ena parten. Man ville också ordna med vittnesförhör
            i domstolsförhandlingen för att se om man kunde utröna kvaliteten
            eller korrektheten i uppgifterna på ett bättre sätt. Det avvisades
            av domstolen.
          </note>
          <note>
            Fru talman! Jag tycker att det är angeläget att vi upphör med
            att säga att majoriteten i utskottet försvarar att man sänder
            in undermåliga uppgifter. Det gör vi inte. Vad vi anser är att
            det var försvarligt att sända in de här uppgifterna med de reservationer
            som regeringen gjorde.
          </note>
          <note type="speaker">
            Anf. 17 ÅSA TORSTENSSON (c) replik:
          </note>
          <note>
            Fru talman! Ja, Göran Magnusson, där kan vi ha olika åsikter.
            Jag anser att det kan vara försvarligt först när man själv kan
            ta ansvar för innehållet och dess korrekthet. Däri består också
            skillnaden mellan reservanternas och majoritetens ställningstagande
            i ärendet Torgny Gustafsson.
          </note>
          <note type="speaker">
            Anf. 18 GÖRAN MAGNUSSON (s) replik:
          </note>
          <note>
            Fru talman! Återigen hänvisar jag till det utskottsuttalande
            som riksdagen sedan ställde sig bakom vid
          </note>
          <note>
            1997/98 års riksmöte. Man slår där fast att det finns mycket
            höga krav på korrekthet i uppgiftslämnandet till domstolen i Strasbourg.
            Det var den det gällde i det sammanhanget. Det råder inga delade
            meningar på den punkten.
          </note>
          <note>
            Det som möjligen är intressant för den vidare diskussionen -
            det finns en särskild debattpunkt om denna fråga längre fram på
            föredragningslistan - är att Torgny Gustafsson i domstolsförhandlingen
            när materialet lämnas in anser två saker: dels att det inte skall
            lämnas in av processtekniska skäl, dels att de uppgifter som finns
            i materialet är irrelevanta för bedömningen av den process som
            Torgny Gustafsson är inblandad i.
          </note>
          <note>
            Det kan inte sakna intresse för bedömningen av hela frågan, att
            Torgny Gustafsson ansåg att uppgifterna var irrelevanta för bedömningen
            av den process som han drev i domstolen i Strasbourg.
          </note>
          <note type="speaker">
            Anf. 19 ÅSA TORSTENSSON (c) replik:
          </note>
          <note>
            Fru talman! Lika relevant är att den svenska socialdemokratiska
            regeringen, när man är budbärare av information från LO, fördjupar
            sig i materialet. I
          </note>
          <note>
            slutändan var det ett material som var ganska avgörande för utfallet
            i domstolen.
          </note>
          <note type="speaker">
            Anf. 20 HELENA BARGHOLTZ (fp):
          </note>
          <note>
            Fru talman! När jag nu för första gången under min första mandatperiod
            som riksdagsledamot deltar i och fattar beslut om granskningen
            av statsrådens verksamhetsutövning är det för mig en ny och mycket
            annorlunda uppgift jämfört med vad jag varit med om i min kommunalpolitiska
            verksamhet.
          </note>
          <note>
            Någon motsvarighet till KU:s granskning förekommer inte i den
            kommunala världen. Jag gör därför den reflexionen, efter mina
            nyvunna erfarenheter som granskande KU-ledamot, att man kanske
            borde införa någon typ av kommunala konstitutionsutskott med uppdrag
            att granska tjänsteutövningen hos nämnder och styrelser och handläggningen
            av kommunala ärenden. Kommunala konstitutionsutskott, kanske hellre
            benämnda kommunala granskningsutskott, skulle kunna bli ett viktigt
            komplement till den förstärkta kommunala revision som vi i riksdagen
            fattade beslut om förra veckan. Ett granskande utskott i varje
            kommun skulle säkert kunna förebygga och förhindra olika former
            av maktmissbruk, som vi sett på olika håll. Förekomsten av sådana
            granskningar borde bidra till att kommunalpolitiker skärper sig
            lite extra i sitt beslutsfattande för att undvika att bli prickade.
            Det är den förhoppning vi också har när det gäller KU:s granskning
            gentemot statsråden. Och detta skulle i sin tur i bästa fall kunna
            leda till att allmänhetens tilltro till sina förtroendevalda återställs.
          </note>
          <note>
            Så visst borde mitt förslag övervägas. Därför tänker jag återkomma
            i samband med den allmänna motionstiden i höst.
          </note>
          <note>
            Fru talman! Jag har under granskningsarbetet i utskottet märkt,
            precis som många tidigare talare, att gråzonen, dvs. skiljelinjen
            mellan juridik och politik, är mycket smal. Gränsdragningen mellan
            politik och juridik är verkligen inte lätt att göra. Det är en
            svår och grannlaga uppgift vi KU-ledamöter har. KU är ju ingen
            domstol utan består av aktiva och engagerade riksdagsledamöter
            från olika partier. Men vi har gott stöd i våra vedermödor av
            KU:s skickliga juridiska och konstitutionella expertis. Även jag
            vill instämma i tacken för era insatser.
          </note>
          <note>
            Så över till de aktuella granskningsfrågorna.
          </note>
          <note>
            Folkpartiet står bakom flera av de reservationer som har lämnats
            i de olika granskningsärendena. Jag är enda reservant i ett enda
            ärende, nämligen det som handlar om statsministerns resor. Bo
            Könberg, anmälaren och tidigare KU-ordförande, kommer senare att
            mer i detalj redovisa Folkpartiets ståndpunkt i detta ärende.
          </note>
          <note>
            Det är ingen tvekan om vilket ärende som väckt
          </note>
          <note>
            KU-ledamöternas starkaste engagemang. Det gäller regeringens
            agerande vid Europadomstolens prövning av målet Torgny Gustafsson
            mot svenska staten.
          </note>
          <note>
            Även jag känner väldigt starkt i det ärendet. Jag kommer att
            utveckla mina synpunkter när den punkten så småningom kommer upp.
          </note>
          <note>
            Jag har tillsammans med Moderaterna reserverat mig i ärendet
            rörande kulturminister Marita Ulvskogs handläggning av vissa ärenden
            om sändningstillstånd för digital marksänd TV. Jag deltar också
            i reservationen tillsammans med Moderaterna och Kristdemokraterna
            rörande jordbruksminister Annika Åhnbergs handläggning av ett
            ärende om jakträtt.
          </note>
          <note>
            Avslutningsvis vill även jag, fru talman, peka på det ärende
            som handlar om förra socialminister Margot Wallströms handläggning
            av ett ärende som dispens till folktandvården i Värmland. Här
            har ett enigt utskott gjort ett, enligt mitt förmenande, mycket
            viktigt och klargörande uttalande när vi pekar på att användningen
            av regeringens befogenheter att meddela dispenser kan rymma risk
            för konflikter med regeringens lagstiftningsmakt. Vi framhåller
            att man måste undvika att regeringen genom att medge undantag
            från en förordning åstadkommer att lag som riksdagen antar kommer
            att sakna verkan.
          </note>
          <note>
            Fru talman! Naturligtvis stöder jag samtliga folkpartireservationer
            men nöjer mig med att yrka på godkännande av anmälan i reservationerna
            1 och 7.
          </note>
          <note type="speaker">
            Anf. 21 PER LAGER (mp):
          </note>
          <note>
            Fru talman! Förutom den inledande debattomgången, som jag har
            äran att få avsluta, handlar granskningsdebatten i dag om ett
            dussintal olika ärenden, vart och ett med egen debattomgång. Men
            i betänkandet finns också, som flera har påpekat, sådana ärenden
            där utskottet kunnat enas och utskottsskrivningen inte föranlett
            reservationer eller särskilda yttranden och som därför inte heller
            debatteras här.
          </note>
          <note>
            Ett sådant ärende, som flera redan berört, är frågan om inköp
            och förhyrning av de begagnade tyska
          </note>
          <note>
            Leopardstridsvagnarna 1994. Utskottet kom fram till att även
            om de berörda försvarsministrarna, Anders
          </note>
          <note>
            Björck och Thage G Peterson, inte var skyldiga att informera
            försvarsutskottet om vad som egentligen dolde sig bakom begreppet
            anskaffning, hade det i högsta grad varit lämpligt att göra det,
            eftersom det var uppenbart att utskottet hela tiden trodde att
            det handlade om köp, inte om en kombination av köp och förhyrning.
            Det fanns minst tre tillfällen 1994 då försvarsminister Anders
            Björck kunde ha lämnat en sådan klargörande information, dels
            före, dels efter det att själva avtalet slutförhandlats. Det hade
            varit mycket lämpligt att göra så.
          </note>
          <note>
            Under utskottets behandling framkom också att den i oktober 1994
            nytillträdde försvarsminister Thage G Peterson själv inte kände
            till avtalskonstruktionen, trots att tjänstemän inom Försvarsdepartementet
            efter regeringsskiftet gick igenom alla materielavtal för att
            försöka finna möjliga besparingar. Inte heller under resten av
            sin tid som försvarsminister blev
          </note>
          <note>
            Thage G Peterson varse förhållandet. Det är i sig mycket märkligt.
            Först i maj 1998 läste f.d. försvarsministern i tidningarna att
            affären delvis rörde sig om förhyrning, eller leasing som en del
            säger.
          </note>
          <note>
            Granskningen, även om den alltså inte leder till kritik från
            konstitutionell synpunkt, understryker vikten av att regeringen
            håller riksdagen informerad vid upphandlingsärenden av större
            omfattning, särskilt där avtalen har en annorlunda utformning
            än brukligt. Ett utskottsbetänkande får inte beskriva en affär
            som ett köp när det i verkligheten handlar delvis om förhyrning
            och delvis om köp, oavsett som hyresavtalet bedöms som något som
            kan liknas vid ett köp, eller som en talare här sade, att några
            har tagit sig friheten att jämställa nyttjanderätt med äganderätt,
            vilket är förfärligt. Detta får ju inte fortsätta.
          </note>
          <note>
            Här gäller det att inte vilseleda utan att skapa klarhet. Detta
            är en viktig signal från utskottet med en förhoppning om större
            beredvillighet när det gäller information från regeringen, just
            för att i framtiden minska missförstånd och begreppsförvirring
            och öka klarheten och kunskapen.
          </note>
          <note>
            Fru talman! Ett annat ärende där utskottet är överens och som
            är principiellt viktigt handlar om ifall regeringen skall kunna
            ge dispens till folktandvården att bedriva avtalstandvård utanför
            socialförsäkringen.
          </note>
          <note>
            På grund av ett osäkert rättsläge finns här utrymme för skilda
            bedömningar. Det fokuserar på den risk som regeringens dispensbefogenhet
            kan innebära i förhållande till riksdagens lagstiftningsmakt.
            Sådant måste enligt utskottet undvikas i framtiden. Undantag från
            en förordning får inte innebära att en av riksdagen antagen lag
            mister sin verkan.
          </note>
          <note>
            Fru talman! Konstitutionsutskottets granskning är viktig. Under
            det här riksdagsåret, som är mitt första år i konstitutionsutskottet,
            har jag erfarit en uppriktig vilja från ledamöterna att försöka
            använda så partipolitiskt neutrala ögon som möjligt i granskningsarbetet.
          </note>
          <note>
            Ibland har detta emellertid inte lyckats helt, och det har uppstått
            diskussioner där de politiska blocken tenderat att inta sina traditionella
            positioner och därmed försvåra en mer öppen och flexibel diskussion.
          </note>
          <note>
            Miljöpartiet ingår inte, som bekant, i det politiska blocksystemet,
            även om vi nu har ett framgångsrikt samarbete med Socialdemokraterna
            och Vänsterpartiet i många frågor. Jag har därför haft förmånen
            att i sådana granskningssituationer känna mig fri att utifrån
            det faktiska underlaget och efter bästa förstånd förhålla mig
            till frågorna.
          </note>
          <note>
            Fru talman! Jag återkommer i de särskilda ärenden där jag har
            avgivit reservationer, särskilda yttranden eller i övrigt om jag
            anser att något är av särskild vikt.
          </note>
          <note>
            Uttalanden i riksdagen av Ingvar Carlsson m.fl. om
          </note>
          <note>
            Socialdemokraterna och åsiktsregistrering (avsnitt
          </note>
          <note>
            1.2)
          </note>
          <note type="speaker">
            Anf. 22 MATS EINARSSON (v):
          </note>
          <note>
            Fru talman! I slutet av förra seklet skickades poliser ut för
            att bevaka de landsförrädiska och revolutionära socialdemokraternas
            möten. Noggranna polisstenografer antecknade varje ord som sades,
            och inte sällan ställde mötesarrangörerna fram bord och stol till
            polisspionerna, så att de skulle kunna arbeta lite bekvämare.
            Det kan låta idylliskt, men otaliga fängelsedomar avkunnades på
            grundval av dessa anteckningar. Samtidigt skapades ett ovärderligt
            historiskt källmaterial.
          </note>
          <note>
            Det var först efter första världskriget som denna mer eller mindre
            öppna övervakning av socialdemokraterna upphörde. Självaste kungen
            hade ju då, om än motvilligt, accepterat socialdemokraterna som
            regeringsbildare.
          </note>
          <note>
            I stället riktades uppmärksamheten mot arbetarrörelsens vänsterflygel
            - vänstersocialisterna, från 1921
          </note>
          <note>
            kommunisterna - som nu fick förkroppsliga överklassens ständiga
            skräck för underklassens hämnd. Övervakningen professionaliserades,
            de militära och civila underrättelse- och säkerhetsorganen byggdes
            ut.
          </note>
          <note>
            Under andra världskriget skärptes trycket mot kommunister och
            andra antifascister. Interneringsläger upprättades. Transportförbud
            utfärdades. Fängelsedomar avkunnades. Norrskensflamman i Luleå
            utsattes för attentat. Man underkände demokratiska val av kommunister
            i fackföreningarna, och man förberedde ett partiförbud.
          </note>
          <note>
            Samlingsregeringens strävan var att hålla landet utanför kriget,
            och det lyckades genom en blandning av tur och skicklighet, men
            till priset av långtgående eftergifter till Nazityskland. Inom
            militär och polis blomstrade samarbetet med Gestapo och andra
            tyska organ, i synnerhet inom de hemliga underrättelse- och säkerhetsorganen
            var nazisympatierna utbredda. På sina håll väntade man otåligt
            på att man med Tysklands hjälp skulle få börja beta av de listor
            med kommunister som man noggrant hade förberett. Så skedde som
            bekant i Norge och Danmark 1940.
          </note>
          <note>
            Kanske var det redan under andra världskriget som de givetvis
            informella men olycksaliga kontakterna mellan delar av socialdemokratin
            och vissa kretsar inom underrättelsevärlden tog sin början. På
            partistyrelsemötet den 15 januari 1940 redogjorde socialminister
            Gustav Möller för kampen mot kommunisterna och de razzior som
            han hade låtit genomföra några dagar tidigare, razzior vars mest
            komprometterande resultat var ett schackprotokoll. Möller skall
            i detta sammanhang ha yttrat: "Jag vill tillägga, att det sedan
            åtskillig tid faktiskt sker en övervakning genom andra organ än
            polisen." Innebörden av detta yttrande återstår att utreda.
          </note>
          <note>
            Under det kalla kriget tycktes socialdemokratins intresse av
            att kontrollera och hålla tillbaka sin konkurrent inom arbetarrörelsen,
            kommunisterna, sammanfalla med överklassens och statsapparatens
            traditionella intresse av att förfölja upproriska element inom
            arbetarklassen, samtidigt som socialdemokratin naturligtvis ville
            undvika de mest korkade delarna av underrättelseetablissemanget
            där man inte såg skillnad på socialdemokrater och kommunister.
            Till detta kommer då USA:s och CIA:s hemliga, antikommunistiska
            konspirationsstrategier i allierade och neutrala västländer.
          </note>
          <note>
            I och med IB-affären på 70-talet började en del av denna undervegetation
            inom underrättelsevärlden att dras fram i ljuset. Avslöjarna sattes
            visserligen i fängelse, men stenen var satt i rullning. Den ena
            utredningen efter den andra tillsattes. Varje gång avslöjades
            några tidigare okända men obetydliga detaljer, men man fann att
            det mesta hade gått rätt till, och om det inte hade gått rätt
            till så var det i alla fall historia nu.
          </note>
          <note>
            Men tvivlen fanns kvar, och de växte. Nya dokument och nya vittnesmål
            kom i dagen. Torsten Leander fick rätt och fick skadestånd. Till
            slut blev det omöjligt för socialdemokraterna och moderaterna
            att hålla emot. En granskningskommission efter modell från den
            norska Lundkommissionen har tillsatts. I
          </note>
          <note>
            höst skall riksdagen förse den med nödvändiga juridiska befogenheter.
            Låt oss hoppas att den förmår och tillåts fullgöra sin uppgift.
          </note>
          <note>
            Fru talman! Denna mycket rapsodiska historik får tjäna som bakgrund
            till det granskningsärende som rör förre statsminister Ingvar
            Carlsson och hans uttalanden i ämnet. Miljöpartiets Peter Eriksson
            menar att
          </note>
          <note>
            Ingvar Carlsson ljugit för riksdagen om socialdemokratins medverkan
            till åsiktsregistrering. I anmälan hänvisas till boken Kommunistjägarna
            och Ingvar
          </note>
          <note>
            Carlssons svar på en interpellation från Per Gahrton den 24 april
            1990. Ingvar Carlsson svarade bl.a.: "Låt mig inledningsvis slå
            fast att det socialdemokratiska partiet inte bedriver någon åsiktsregistrering."
          </note>
          <note>
            Det centrala i denna, säkerligen mycket väl avvägda, formulering
            är dess tempus. Ingvar Carlsson säger "bedriver", inte "har bedrivit".
            Det rör sig om nutid. Den 24 april 1990 bedriver inte socialdemokratin
            åsiktsregistrering. Jag kan inte svära på saken, men det är fullt
            möjligt, t.o.m. troligt, att Ingvar
          </note>
          <note>
            Carlsson talar sanning. Man bedriver vid denna tidpunkt inte
            någon åsiktsregistrering. Frågan om SAP:s eller SAP-funktionärers
            verksamhet vid andra, tidigare tidpunkter berör inte Invar Carlsson
            med ett ord i interpellationssvaret, och det är naturligtvis ingen
            tillfällighet. Ingvar Carlsson uttalar sig inte oöverlagt, i synnerhet
            inte i denna fråga.
          </note>
          <note>
            Saken är ur formell synpunkt och ur KU:s synpunkt glasklar. Ingvar
            Carlsson kan icke klandras på konstitutionella grunder. Men det
            föranleder ändå ett särskilt yttrande från Vänsterpartiet och
            Miljöpartiet, ur vilket jag vill citera följande:
          </note>
          <note>
            "Beredvilligheten att bidra till ett definitivt klarläggande
            av sakförhållandena har varit begränsad från de inblandades sida.
            Ingvar Carlssons här refererade interpellationssvar är bara ytterligare
            ett exempel på ett förhållningssätt som ur konstitutionell synpunkt
            kan vara oantastligt, men som heller inte är ägnat att sprida
            ljus över denna sak. Vi ser därför fram emot resultatet av den
            av regeringen tillsatta granskningskommissionens arbete."
          </note>
          <note>
            Tack!
          </note>
          <note type="speaker">
            Anf. 23 PER LAGER (mp):
          </note>
          <note>
            Fru talman! Förra sommaren gjorde f.d. riksdagsledamoten och
            miljöpartisten Peter Eriksson, som då satt i KU, en anmälan vad
            gäller Socialdemokratiska partiet och åsiktsregistrering. Anmälan
            föranleddes av en DN-artikel där f.d. statsminister Ingvar Carlsson
            anklagades för att tidigare undanhållit Socialdemokraternas roll
            i frågan.
          </note>
          <note>
            Per Gahrton, riksdagsledamot 1988-1991, ställde frågan i en interpellation
            år 1990 vad som gällde beträffande åsiktsregistrering inom parti-
            och statsapparaten av icke-socialdemokrater och vilken roll
          </note>
          <note>
            Ingvar Carlsson själv spelat i sin politiska karriär beträffande
            den s.k. SAPO-verksamheten.
          </note>
          <note>
            Ingvar Carlsson svarade att det socialdemokratiska partiet inte
            bedriver någon åsiktsregistrering. I
          </note>
          <note>
            övrigt hänvisar Carlsson till den svåra situation som gällde
            efter andra världskriget. Socialdemokraterna förde då en målmedveten
            kamp, säger han, mot kommunisterna på arbetsplatserna för att
            förhindra att de som i Östeuropa skulle kunna ta makten med våld
            i Sverige. Men samtidigt säger han att det var före hans tid som
            ansvarig i centrala politiska sammanhang, och närmast beklagar
            att han inte kunde tillskriva sig själv någon sådan insats.
          </note>
          <note>
            Fru talman! Ingvar Carlsson svarar i presens, precis om Mats
            Einarsson tidigare nämnt, vad gäller åsiktsregistreringen och
            svär sig också fri från allt eventuellt historiskt ansvar. Ur
            konstitutionell synpunkt är hans förhållningssätt formellt oantastligt.
          </note>
          <note>
            Det är svårt att veta vad som kan dölja sig bakom det snåla svaret.
          </note>
          <note>
            Det har under lång tid förekommit uppgifter om samarbete mellan
            Socialdemokratiska partiet och underrättelsetjänsten. Men samtidigt
            har det varit svårt för de inblandade att komma med klarlägganden.
            Allteftersom har dock uppgifter ändå förts upp i ljuset, bl.a.
            av socialdemokraten och f.d. minister
          </note>
          <note>
            Sten Andersson.
          </note>
          <note>
            Regeringens utredningsuppdrag till Försvarets underrättelsenämnd,
            som arbetade med ärendet mellan mars och november 1998, och forskningsuppdraget
            till Humanistisk-samhällsvetenskapliga forskningsrådet, HSFR,
            som har fem år på sig från 1997, har hittills inte varit tillfyllest.
            Miljöpartiet har hela tiden krävt ett helhetsgrepp, en sanningskommission
            som den i Norge.
          </note>
          <note>
            Glädjande nog har vi nu till slut fått till stånd en sådan kommission
            för granskning av säkerhetstjänsterna som har till uppgift att
            tvätta det eventuella byket och utan förbehåll rikta strålkastarna
            på de orsaker som skapat så mycken misstänksamhet och olika uppgifter
            om vad som egentligen skedde och under vems ansvar. Granskningen
            skall omfatta tiden från andra världskrigets slut fram till dess
            kommissionens arbete är slutfört.
          </note>
          <note>
            Fru talman! Utskottet har därför ansett att det inte nu finns
            anledning att gå vidare med granskningen i ärendet om Ingvar Carlsson
            men säger också att i den mån resultatet av kommissionens arbete
            ger anledning till det kan utskottet givetvis få orsak att granska
            frågor om statsråds konstitutionella ansvar.
          </note>
          <note>
            Fru talman! Jag tror att det är väldigt många som ser fram emot
            resultatet av granskningskommissionens arbete, som senast skall
            avrapporteras den 31
          </note>
          <note>
            augusti år 2001.
          </note>
          <note>
            (forts. 6 §)
          </note>
          <note>
            Ajournering
          </note>
          <note>
            Kammaren beslutade kl. 13.54 att ajournera förhandlingarna till
            kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 24 TALMANNEN:
          </note>
          <note>
            Kammarens sammanträde återupptas nu för riksdagens frågestund.
            Regeringen representeras i dag av utrikesminister Anna Lindh,
            jordbruksminister Margareta Winberg, kulturminister Marita Ulvskog,
            försvarsminister Björn von Sydow, statsrådet Maj-Inger
          </note>
          <note>
            Klingvall och finansminister Bosse Ringholm. Statsrådet Lejon
            är på grund av sjukdom förhindrad att närvara i dag. Utrikesministern
            svarar såväl på allmänpolitiska frågor som på frågor som rör hennes
            eget arbetsfält. Övriga statsråd svarar på sådana frågor som berör
            respektive statsråds ansvarsområde.
          </note>
          <note>
            Jag förklarar omedelbart ordet fritt. Varsågoda!
          </note>
          <note>
            Dubbelbeskattningen på riskkapital
          </note>
          <note type="speaker">
            Anf. 25 CATHARINA HAGEN (m):
          </note>
          <note>
            Fru talman! Jag vill ställa en fråga till finansministern. Avser
            finansministern att avskaffa dubbelbeskattningen på riskkapital?
          </note>
          <note>
            Anf. 26 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är en fråga som bland många andra behandlas i
            överläggningar mellan riksdagens politiska partier. Tanken är
            ju att vi skall diskutera skatterna som helhet, både inkomstbeskattning
            och kapitalbeskattning. Därför får den frågan naturligtvis ses
            i samband med övriga skatter. Den får behandlas som en del av
            ett gemensamt skatteförslag framöver.
          </note>
          <note type="speaker">
            Anf. 27 CATHARINA HAGEN (m):
          </note>
          <note>
            Fru talman! Skall jag tolka finansministern så att han anser
            att det finns behov av att minska dubbelbeskattning på riskkapital
            och att det mer är fråga om hur man skall finansiera det? Är det
            en riktig tolkning av svaret?
          </note>
          <note>
            Anf. 28 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De olika delarna i skattepolitiken skall ju ses som
            en helhet, och det finns ett antal villkor som har ställts upp
            för en skatteförändring, en skattereform. Bland villkoren ingår
            naturligtvis att skattesänkningar skall vara finansierade. Det
            ingår också ett antal andra viktiga parametrar som handlar om
            de budgetpolitiska mål som vi har ställt upp för att få en god
            stabilitet i svensk ekonomi.
          </note>
          <note>
            Skall man tolka mig på något sätt skall man alltså göra det så
            att alla de villkor som har ställts upp för en större skatteförändring
            naturligtvis måste kunna finnas med i diskussionen. Kapitalbeskattningen
            får bli en av många olika delar som skall vara med i ett skatteförslag.
          </note>
          <note>
            Milosevic
          </note>
          <note type="speaker">
            Anf. 29 MARGARETA VIKLUND (kd):
          </note>
          <note>
            Fru talman! Jag har en fråga till utrikesminister
          </note>
          <note>
            Anna Lindh. Åtskilliga gånger och i många olika sammanhang har
            jag sagt följande: Det blir ingen fred på Balkan förrän Karadzic,
            Mladic och Milosevic ställs inför krigsförbrytardomstolen i Haag.
            Karadzic och Mladic är sedan många år åtalade för krigsförbrytelser
            men har ännu inte ställts inför domstolen.
          </note>
          <note>
            Åtalet mot dem har mer eller mindre upplevts som ett slag i luften.
            Och nu är eventuellt också Milosevic åtalad som krigsförbrytare.
          </note>
          <note>
            Min fråga är då: Förväntar sig utrikesministern att han också
            skall ställas inför domstolen om han blir åtalad? Hur skall det
            i så fall gå till? Hur kommer utrikesministern och regeringen
            att agera inför denna eventuella nya situation?
          </note>
          <note type="speaker">
            Anf. 30 Utrikesminister ANNA LINDH (s):
          </note>
          <note>
            Fru talman! Tanken är naturligtvis att när man blir åtalad skall
            man också ställas inför domstolen. Principiellt är det väldigt
            viktigt att den som har begått krigsförbrytelser, den som har
            begått brott av det här slaget, också skall ställas inför domstol.
            Det är oerhört viktigt att man markerar att detta även gäller
            ledare för länder, presidenter och liknande.
          </note>
          <note>
            Samtidigt skall man nog vara klar över att det i det här fallet
            finns skäl att vara lite splittrad. Även om vi anser att det är
            principiellt viktigt att Milosevic ställs till ansvar för de brott
            som han kan ha begått kommer detta mitt i en situation där de
            politiska förhandlingarna är väldigt intensiva. Det här riskerar
            alltså att ytterligare försvåra de politiska förhandlingarna.
          </note>
          <note>
            Skall jag vara riktigt ärlig tycker jag att principerna om vikten
            av att man ställs inför rätta här står mot vad det kan få resultat
            i praktiken i dag, nämligen att detta faktiskt försvårar de intensiva
            politiska förhandlingar som just nu pågår för att få slut på kriget.
          </note>
          <note type="speaker">
            Anf. 31 MARGARETA VIKLUND (kd):
          </note>
          <note>
            Fru talman! Jag förstår att det finns många svåra frågor och
            att det är en svår situation som har uppstått. Men jag förstår
            också att väldigt många av de människor som i dag finns på Balkan,
            som befinner sig i en svår situation och som har blivit utsatta
            för
          </note>
          <note>
            Milosevics aktiviteter, om jag får säga så, känner en glädje
            och förtröstan i dag. De ser med stort hopp mot framtiden. Jag
            tror alltså att det här har en väldigt stor symbolisk verkan för
            de människor som i dag lider.
          </note>
          <note>
            Håller utrikesministern med mig om det? Och hur är regeringens
            ställningstagande här? Ser regeringen hoppfullt på situationen
            just när det gäller den här handlingen eller är det bara problem?
          </note>
          <note type="speaker">
            Anf. 32 Utrikesminister ANNA LINDH (s):
          </note>
          <note>
            Fru talman! Domstolen är självständig. Regeringen skall inte
            gå in och bedöma eller värdera domstolens ställningstaganden.
            Som jag sade finns det två sätt att reagera på, och jag tror att
            båda är riktiga.
          </note>
          <note>
            Man kan känna hoppfullhet för att ansvaret för mänskliga rättigheter
            blir ännu tydligare och för att det tydligt klargörs att även
            om man sitter som president har man ett ansvar för att efterleva
            de mänskliga rättigheterna och inte begå krigsförbrytelser. Men
            vi kan också känna en oro för att kriget kan förlängas, att den
            politiska förhandling och dialog som just nu pågår ytterligare
            kan försvåras och att kriget därmed kan förlängas.
          </note>
          <note type="speaker">
            Anf. 33 MARGARETA VIKLUND (kd):
          </note>
          <note>
            Fru talman! Den korta följdfrågan är: Kan det här också återverka
            på den säkerhetspolitiska situationen för Sverige?
          </note>
          <note type="speaker">
            Anf. 34 Utrikesminister ANNA LINDH (s):
          </note>
          <note>
            Fru talman! Den bedömningen gör jag inte. Sveriges säkerhetspolitiska
            läge är nog stabilt trots detta.
          </note>
          <note>
            Barnäktenskap
          </note>
          <note type="speaker">
            Anf. 35 MARGARETA ISRAELSSON (s):
          </note>
          <note>
            Fru talman! Jag har en fråga till statsrådet Maj-
          </note>
          <note>
            Inger Klingvall. Vi har under några dagar nu nåtts av skrämmande
            information om att alltfler barn bortförs från landet eller tvingas
            in i barnäktenskap. Det här skrämmer mig, inte bara ur perspektivet
            med sexualbrott eller bristande skola och utbildning för de här
            flickorna, som det främst handlar om, utan också med tanke på
            det faktum att barnkonventionen kräver av oss att vi skall se
            till barnets bästa. Jag undrar vilka åtgärder regeringen planerar
            för att komma till rätta med detta problem.
          </note>
          <note>
            Anf. 36 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Som Margareta Israelsson påpekar är det här ett allvarligt
            problem som jag anser att vi måste finna en lösning på. Det här
            var en fråga som
          </note>
          <note>
            Sverige tog upp i rapporten till FN:s barnkommitté.
          </note>
          <note>
            Därför hade vi också en kort debatt om den här frågan för några
            månader sedan här i kammaren i samband med att jag lämnade en
            rapport från det förhör vi hade i Genève.
          </note>
          <note>
            Vad som pågår nu är ett familjerättsprojekt på
          </note>
          <note>
            Justitiedepartementet. Där finns bl.a. den här frågan med i arbetet.
            Enligt vad jag har erfarit nu kommer frågan att hanteras med förtur.
          </note>
          <note>
            Det jag tycker är viktigt att understryka är att de senaste veckornas
            debatt också har visat att det här är ett problem som kanske är
            större än vi egentligen tänkte oss från början. Det handlar ju
            faktiskt om diskriminering av barn med utländsk bakgrund som inte
            får samma skydd som andra. En del av dem får inte heller samma
            möjligheter till skolgång och utbildning som alla barn faktiskt
            har rätt till i Sverige.
          </note>
          <note>
            Det är också en fråga om kultur. Det handlar om förhållandet
            mellan barn och vuxna. Man kan alltså ha ett bredare perspektiv,
            och det tycker jag att det är viktigt att vi nu också anlägger
            på den här frågan.
          </note>
          <note type="speaker">
            Anf. 37 MARGARETA ISRAELSSON (s):
          </note>
          <note>
            Fru talman! Får jag då kort fråga: Anser statsrådet och regeringen
            att det finns skäl för särskilda åtgärder för att skydda dessa
            barn och då främst flickor mot -
          </note>
          <note>
            eventuella, får jag väl säga - skyddade sexuella övergrepp?
          </note>
          <note>
            Anf. 38 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Vi har ju en lagstiftning som skall ge skydd till
            barn under 15 år när det gäller sexuellt umgänge. Det är klart
            att det här är en viktig skyddsfråga, och det är en viktig fråga
            också när det gäller synen att alla barn skall ges lika möjligheter
            när de finns här i landet.
          </note>
          <note>
            Naturligtvis upplever jag, som ansvarig också för
          </note>
          <note>
            FN:s barnkonvention, det här som en utomordentligt viktig fråga
            där det gäller att kunna få en lösning, även i det bredare perspektiv
            som jag var inne på.
          </note>
          <note>
            EMU-frågan
          </note>
          <note type="speaker">
            Anf. 39 FREDRIK REINFELDT (m):
          </note>
          <note>
            Fru talman! Jag har en fråga till finansministern.
          </note>
          <note>
            Bosse Ringholm förbereder just nu ett svar på en interpellation
            som han och jag skall diskutera på måndag. Jag förstår att det
            tar mycket tid men jag tänker ändå ställa en fråga som handlar
            om EMU och det faktum att finansministern har bidragit till en
            ökad osäkerhet om den svenska positionen visavi euron vad avser
            både när Socialdemokraterna själva skall fatta beslut och när
            riksdagen skall fatta det slutgiltiga beslutet.
          </note>
          <note>
            Det här har nu fått Volvo, ett av Sveriges viktigaste företag,
            att avbryta sina EMU-förberedelser.
          </note>
          <note>
            Rapporter om detta når oss via medierna. Man talar i stället
            om att flytta ut nya investeringar inom euroland. Jag skulle vilja
            att finansministern nu tar tillfället i akt och, för att dämpa
            den oro som gör att vi på det här sättet tappar sysselsättning
            och investeringar, ger oss ett något klarare besked om beslut
            angående euron.
          </note>
          <note>
            Anf. 40 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Under de veckor som jag varit finansminister har
            jag gett ett och samma entydiga besked om min och regeringens
            uppfattning i EMU-
          </note>
          <note>
            frågan. Jag kan upprepa det beskedet till Reinfeldt om det underlättar.
          </note>
          <note>
            Regeringen och det socialdemokratiska partiet har för avsikt
            att i ett senare skede ta ställning till frågan om Sveriges inträde
            i EMU. För det socialdemokratiska partiets del finns det en möjlighet
            genom vår extrakongress under våren 2000. Frågan om att ha en
            särskild folkomröstning i EMU-frågan kommer också att kunna diskuteras
            vid denna extrakongress.
          </note>
          <note>
            Jag har i olika uttalanden angett att det finns möjlighet både
            via en folkomröstning och, naturligtvis, via allmänna val att
            ta ställning till EMU-frågan och att ett sådant ställningstagande
            för Socialdemokraternas del kan ske på våren 2000. Sedan finns
            det, om man nu vill utveckla argumentationen, både fördelar och
            nackdelar med en EMU-anslutning men jag har inget skäl att i det
            här sammanhanget ta upp den diskussionen. Jag har alltså lämnat
            ett entydigt besked, och samma besked har lämnats av andra ledamöter
            av regeringen - av statsministern och vice statsministern
          </note>
          <note>
            - vid olika tillfällen. Det besked som Reinfeldt får i dag är
            alltså samma besked som han fick i går och som han fick för ett
            visst antal veckor sedan.
          </note>
          <note type="speaker">
            Anf. 41 FREDRIK REINFELDT (m):
          </note>
          <note>
            Fru talman! Problemet är att det här bara är ett besked i tidtabellshänseende.
            Svenska folket/svenska väljare vet inte efter att ha lyssnat på
            finansministern mer om vad Socialdemokraterna egentligen tycker
            om EMU som projekt. I stället är det mer en diskussion om almanacksfrågor.
          </note>
          <note>
            Bosse Ringholm har visst bidragit till förvirring genom att säga
            att man - det är också sättet att nu beskriva detta - kan tänka
            sig att fatta beslut våren
          </note>
          <note>
            2000 på den socialdemokratiska partikongressen. Det är just det
            som har skapat en ökad osäkerhet. Marknaden och andra aktörer
            liksom svenska väljare har ju trott att man skall få ett entydigt
            besked. Således fortsätter den förvirrade signalering som Socialdemokraterna
            ägnar sig åt. Det är alltså inte klart att vi får besked vid en
            s-kongress år 2000. Det är också fortfarande oklart när en eventuell
            folkomröstning kommer. Det är det som leder till att Volvo och
            andra nu tittar utanför Sverige för att förlägga sina investeringar
            där. Därmed följer sysselsättning och viktiga jobb för Sverige
            med ut ur landet.
          </note>
          <note>
            Anf. 42 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det har i diskussionen om både EU
          </note>
          <note>
            och EMU i Sverige mycket talats om behovet av respekt för att
            medborgarna i Sverige får möjlighet att vara med i diskussionen.
            Därför har regeringen sedan lång tid tillbaka förberett och gett
            ekonomiskt stöd till ett folkbildnings- och upplysningsarbete
            kring EMU-
          </note>
          <note>
            frågan. Jag tycker att alla ledamöter av Sveriges riksdag borde
            känna den respekten för det behov av tidsrum och rådrum som finns
            för en diskussion om
          </note>
          <note>
            EMU-frågan.
          </note>
          <note>
            Jag inser att den som redan har bestämt sig för ett ja eller
            ett nej inte tycker att det behövs någon diskussion, utan att
            vi omedelbart kan gå till beslut. Men regeringen och det socialdemokratiska
            partiet tycker att det finns utrymme för och anledning till en
            sådan demokratisk diskussion. Det är dessutom det socialdemokratiska
            partiet och dess ombud som bestämmer dagordningen för extrakongressen
            på våren 2000, inte någon annan.
          </note>
          <note type="speaker">
            Anf. 43 FREDRIK REINFELDT (m):
          </note>
          <note>
            Fru talman! Jag har i min politiska gärning - genom att satsa
            på personval och annat - visat att jag har stor respekt för folkviljan.
            Men just när det gäller
          </note>
          <note>
            EMU-projektet togs ju beslut om detta av EU:s statsoch regeringschefer
            i december 1991. Det är snart tio år sedan detta beslut fattades.
            Att fortfarande tala om att vi skall fundera lite till och att
            det behövs rådrum tycker jag faktiskt är att nästan förlöjliga
            hela frågan eftersom den är av så stor betydelse.
          </note>
          <note>
            Vad jag frågade efter var ett besked om när Socialdemokraterna
            skall fatta sitt beslut. Sedan skall det naturligtvis kommuniceras
            med svenska väljare. Vi får inte blanda ihop två olika saker här.
          </note>
          <note>
            Anf. 44 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Reinfeldts respekt för de svenska väljarna tycks
            vara något begränsad eftersom han åberopar 1991 års beslut i EU
            om EMU. Sverige blev, som bekant, medlem i EU långt senare.
          </note>
          <note>
            Alla undersökningar som görs när det gäller svenska medborgares
            uppfattning om EMU-frågan visar att det finns en mycket stor grupp
            som anser sig ha för lite kunskaper och för lite information om
          </note>
          <note>
            EMU-frågan och som vill känna på argumenten för och emot och
            delta i den diskussionen. Från socialdemokratiskt håll känner
            vi stor respekt för att också ge det utrymmet; detta för att inte
            ytterligare skynda på den diskussion som finns om ett demokratiskt
            underskott i EU. Jag beklagar om Reinfeldt inte vill ge utrymme
            för en sådan folkligt förankrad folkbildningsinsats när det gäller
            EMU och en reell demokratisk diskussion om EMU:s fördelar och
            nackdelar.
          </note>
          <note>
            EMU fungerar ju sedan bara några månader tillbaka -
          </note>
          <note>
            sedan den 1 januari.
          </note>
          <note>
            Utrikes- och säkerhetspolitiskt samarbete
          </note>
          <note type="speaker">
            Anf. 45 MÄRTA JOHANSSON (s):
          </note>
          <note>
            Fru talman! Jag vill ställa en fråga till försvarsministern.
            EU-valrörelsen har nu så sakta rullat i gång och vi är ute på
            gator och torg och resonerar med människor. En sak som jag har
            stött på hos ett antal väljare är att man är orolig för det ökade
            samarbetet inom säkerhetspolitiken. Man är rädd att detta skall
            leda till ett europeiskt försvar. Vad tycker försvarsministern
            att jag skall svara dessa väljare, och vad är det egentligen för
            ett ökat samarbete inom utrikesoch försvarspolitiken som behövs?
          </note>
          <note type="speaker">
            Anf. 46 Utrikesminister ANNA LINDH (s):
          </note>
          <note>
            Fru talman! Jag skulle svara att det är viktigt att vi får ett
            ökat utrikes- och säkerhetspolitiskt samarbete för att tidigt
            kunna möta kriser à la den kris som vi ser i Kosovo och för att
            kunna undvika att det utvecklas till ett Kosovokrig.
          </note>
          <note>
            Det utrikes- och säkerhetspolitiska samarbetet handlar om att
            vi skall kunna ta mer av gemensamma beslut, ha mer av tidiga förebyggande
            insatser och också ha en viss militär kapacitet. T.ex. kan vi
            i dag se minröjandet i Kroatien som just en sådan militär funktion.
            Men diskussionen handlar inte om besluten i Köln nästa vecka.
            Det kommer inte att handla om ett gemensamt militärt försvar,
            utan det som handlar om territorialförsvar och om ömsesidiga försvarsförpliktelser
            ligger utanför den gemensamma säkerhetspolitik som nu diskuteras
            i EU. Det är en fråga för de enskilda länderna eller för Nato,
            inte en gemensam fråga för EU.
          </note>
          <note type="speaker">
            Anf. 47 MÄRTA JOHANSSON (s):
          </note>
          <note>
            Fru talman! Jag tackar utrikesministern för svaret.
          </note>
          <note>
            Jag var tveksam om till vilken minister jag skulle ställa min
            fråga.
          </note>
          <note>
            Det här låter lugnande, tycker jag. Tack för svaret!
          </note>
          <note>
            Försvaret
          </note>
          <note type="speaker">
            Anf. 48 JOHAN PEHRSON (fp):
          </note>
          <note>
            Fru talman! Det här är också en fråga om besked, eller vad jag
            skall kalla det. Såvitt jag förstår pågår en process inom Försvarsdepartementet
            och dess berörda myndigheter angående framtidens försvarsmateriel
            osv. - vad vi kan tänkas behöva. För närvarande har, såvitt jag
            förstår, 700 miljoner kronor anslagits som skall kunna användas
            till detta. Finns det några prioriteringsordningar som försvarsministern
            kan redogöra för inför riksdagen som man använder när man funderar
            på vart pengarna skall gå? Och vilken effekt kan dessa prioriteringar
            i så fall få för berörda industrier, t.ex. för Karlskoga när det
            gäller Bamseprojektet?
          </note>
          <note>
            Anf. 49 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Överbefälhavaren arbetar med en s.k.
          </note>
          <note>
            materielplan som kommer att överlämnas till regeringen den 15
            juni. Den innehåller överbefälhavarens förslag till prioriteringar
            grundat på det förslag som han har utarbetat och som lämnades
            förra veckan om inriktningen av stridskrafter för framtiden.
          </note>
          <note>
            I beslut den 29 april angav regeringen planeringsramarna, dvs.
            vilken budget Försvarsmakten kommer att ha åren 2000 och 2001.
            Där kunde vi ange en viss höjning av anslaget.
          </note>
          <note>
            Överbefälhavaren arbetar nu också med avvägningen mellan materielverksamhet
            och annan verksamhet. Det betyder att vi efter den 15 juni får
            möjlighet till en offentlig debatt kring de prioriteringar som
            överbefälhavaren då kommer att redovisa som sina förslag till
            statsmakterna.
          </note>
          <note type="speaker">
            Anf. 50 JOHAN PEHRSON (fp):
          </note>
          <note>
            Fru talman! Jag tackar försvarsministern för det svaret. Det
            var inte helt oväntat, men det finns inga prioritering som har
            skickats med i nuläget. Det måste pågå en diskussion om vad man
            tycker är allra viktigast, om ifall man skall satsa mer på t.ex.
            flygstridskrafter eller på att kunna försvara dessa flygstridskrafter.
          </note>
          <note>
            Anf. 51 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! De prioriteringar vi har utgår från riksdagens ställningstagande.
            De anger att det handlar om kompetenser och förmågor i Försvarsmakten,
            om försvarsindustriella kompetenser som är av den betydelsen att
            de behöver vara i Sverige och om vårt mellanstatliga samarbete
            på försvarsmaterielsidan.
          </note>
          <note>
            Det är tre parallella prioriteringsgrunder som inte säkert alltid
            leder till samma resultat.
          </note>
          <note>
            Vi fick i början av året ett offentligt förslag från överbefälhavaren
            där vissa materielsystem som ÖB
          </note>
          <note>
            ansåg var tidskritiska under våren var upptagna. De presenterades
            just med dessa olika kriterier. Vi har arbetat med dem under våren.
            Mitt syfte har varit att till det yttersta försöka skjuta ställningstagandet
            i dessa materielsystem fram till den 15 juni, så att både
          </note>
          <note>
            ÖB själv i sin planeringsprocess och statsmakterna i avvägningarna
            skall få en så total bild som möjligt av både Försvarsmaktens
            kompetenser, förmågor och behov, försvarsindustriella kompetenser
            och vårt mellanstatliga samarbete.
          </note>
          <note>
            I några fall har jag ansett att det verkligen var, när det kom
            till kritan, tidskritiska projekt. Då har vi i några fall också
            fattat beslut under våren för att ge anvisning om vad inriktningen
            bör vara.
          </note>
          <note>
            Det betyder alltså att det finns prioriteringsgrundvalar. Den
            precisa frågan som du ställde, om avvägningen inom luftförsvarsstridskrafterna,
            är däremot någonting som kommer den 15 juni.
          </note>
          <note>
            Upphovsrättsskyddad musik
          </note>
          <note type="speaker">
            Anf. 52 CHARLOTTA L BJÄLKE-BRING (v):
          </note>
          <note>
            Fru talman! Min fråga gäller upphovsrättsligt skyddad musik i
            public service-kanalerna. Jag vill ställa min fråga till statsrådet
            Ulvskog.
          </note>
          <note>
            Enligt många olika uppgifter har radion, ofta P 2, inte råd att
            spela upphovsrättsskyddad musik. Jag har också hört från olika
            håll att det rent av har gått ut uppgifter från ledningen om att
            man under vissa tider inte får spela upphovsrättsskyddad musik.
            Troligen måste man helt enkelt spara pengar därför att man inte
            har råd att betala Stimavgifterna.
          </note>
          <note>
            Det här går naturligtvis stick i stäv med den statliga kulturpolitiken
            och public service-uppdraget. Min fråga till statsrådet är: Vad
            avser statsrådet att göra för att public service i ökad utsträckning
            skall kunna ta sitt ansvar och spela svensk nutidsmusik, som det
            ju handlar om?
          </note>
          <note>
            Anf. 53 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Redan den 13 november 1997 fattade regeringen ett
            beslut som innebar en kraftig satsning på public service, både
            televisionen och radion. Man fick ett kraftigt medeltillskott
            efter några ganska besvärliga år.
          </note>
          <note>
            Dessutom har det nyligen skett en förändring av det som kallas
            för SR-index, vilket innebär att Sveriges Radio har fått ett extra
            tillskott på, tror jag, 18
          </note>
          <note>
            miljoner kronor. Den ekonomiska situationen är alltså inte särskilt
            ansträngd vad gäller public service.
          </note>
          <note>
            Samtidigt är det naturligtvis så att även public service-företagen
            hela tiden noga måste göra prioriteringar av hur man använder
            sina medel. Jag kan inte, skall inte och vill inte gå in i de
            enskilda public service-företagen och börja tala om i detalj hur
            de skall disponera sina medel. Men när vi nu under nästa år börjar
            förbereda arbetet med nya s.k. public servicetillstånd för radion
            och televisionen är det ett naturligt tillfälle att ta upp och
            titta på hur t.ex. nutida svensk musik behandlas i exempelvis
            Sveriges Radio.
          </note>
          <note>
            Det blir i så fall en ledning för dem som har att fatta de dagliga
            besluten självständigt i dessa public service-företag.
          </note>
          <note type="speaker">
            Anf. 54 CHARLOTTA L BJÄLKE-BRING (v):
          </note>
          <note>
            Fru talman! Det gläder mig mycket att regeringen i direktiv till
            den nya public service-beredningen kan tänka sig att just föra
            in den här frågan. Det är ju av yttersta vikt, i den balans som
            finns i det utbud vi får i våra radioapparater, att vi också i
            ökad utsträckning jämfört med i dag får lyssna på nutida svensk
            musik.
          </note>
          <note>
            I dag är det ju så oerhört stort utbud av oskyddad musik som
            kommer från t.ex. Amerika, så det gläder mig mycket att vi i framtiden
            förhoppningsvis skall kunna få en bättre balans på det här området.
          </note>
          <note>
            Arealstöd från EU
          </note>
          <note type="speaker">
            Anf. 55 BENGT SILFVERSTRAND (s):
          </note>
          <note>
            Fru talman! På förekommen anledning vill jag fråga jordbruksminister
            Margareta Winberg om jordägare kan göra anspråk på någon del av
            det arealbidrag som utgår från EU till brukare av jordbruksarrende.
          </note>
          <note type="speaker">
            Anf. 56 Jordbruksminister MARGARETA WINBERG (s):
          </note>
          <note>
            Fru talman! Om en arrendator har jord och djur som man kan uppbära
            EU-bidrag för är det arrendatorn som skall ha de bidragen. Förhållandet
            till jordägaren regleras i arrendet, som naturligtvis kan ändras.
            Men jordägaren kan inte enligt den förordning som finns göra anspråk
            på någon del av bidragen, varken arealstöd, djurbidrag eller miljöersättning.
          </note>
          <note type="speaker">
            Anf. 57 BENGT SILFVERSTRAND (s):
          </note>
          <note>
            Fru talman! Jag tackar för ett mycket klargörande svar. Det är
            nämligen på det sättet att det förekommer verifierade uppgifter
            om att jordägare har ställt sådana krav och hotat med att höja
            arrendena om de inte går igenom. Jag tycker därför att det var
            mycket viktigt att vi fick det här klargörande svaret.
          </note>
          <note>
            Jordbrukets skatteproblem
          </note>
          <note type="speaker">
            Anf. 58 LENNART DALÉUS (c):
          </note>
          <note>
            Fru talman! Som konsumenter kan vi i Sverige i dag inte välja
            mat på lika villkor, beroende på att svenska producenter bär på
            kostnader som andra jämförbara länder inte har. Man talar om en
            ryggsäck på svenska bönder.
          </note>
          <note>
            Det här har dokumenterats i en statlig utredning för flera år
            sedan. Vi i Centerpartiet och andra har krävt att den här ryggsäcken
            skall lyftas av.
          </note>
          <note>
            Regeringen har talat om jordbruket som en framtidsnäring. Jordbruksministern
            har hänvisat frågan till de pågående skatteöverläggningarna, och
            bara till dem.
          </note>
          <note>
            Då vill jag fråga finansministern hur han tänker agera i skatteöverläggningarna.
            Jag har förstått att man inte har kallat till något nytt möte.
            Hur tänker han agera i skatteöverläggningarna för att lyfta av
            ryggsäcken den 1 januari nästa år?
          </note>
          <note>
            Anf. 59 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Skattesamtalen mellan riksdagspartierna omspänner
            ett stort område. Det gäller hela inkomstbeskattningen och kapitalbeskattningen.
            Det är naturligtvis så att den bransch som berörs i frågan liksom
            andra branscher gärna vill komma in på planen med sina frågor.
            Det är i dagens läge ogörligt att se hur varenda en av de branscher
            och områden som kan komma att beröras av skattesamtalen kan komma
            att landa.
          </note>
          <note>
            Jag kan bara som svar på frågan konstatera att vi har all anledning
            från partiernas sida att ta upp de frågor som kan berörda enskilda
            branscher och även då jordbruket i en sådan diskussion.
          </note>
          <note type="speaker">
            Anf. 60 LENNART DALÉUS (c):
          </note>
          <note>
            Fru talman! Nu vet säkert finansministern att vi i
          </note>
          <note>
            Centerpartiet har lyft fram den här frågan redan när skattesamtalen
            inleddes. Finansministern vet naturligtvis också att jordbruksministern
            har hänvisat den här frågan just till skattesamtalen.
          </note>
          <note>
            Vad jag begriper är det inte kallat till något nytt möte i skatteöverläggningarna.
            Om nu regeringen är så tydlig som man säger sig vara när det gäller
            att den här ryggsäcken måste hanteras och att jordbruket är en
            framtidsnäring, kan då inte finansministern säga om han är säker
            eller inte på att ryggsäcken genom regeringens agerande kommer
            att lyftas av.
          </note>
          <note>
            Den korta frågan är alltså, fru talman: Kommer finansministern
            i överläggningarna att se till ryggsäcken lyfts av de svenska
            bönderna?
          </note>
          <note>
            Anf. 61 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är riktigt att jordbruket kan vara en framtidsbransch.
            Det finns många andra branscher som också har skäl att göra anspråk
            på att finnas med i diskussionen. Enskilda delar kring olika näringars
            skatteproblem kan till en del naturligtvis komma att lösas under
            skattesamtalen. Samtidigt vet jag att det finns anspråk från många
            olika branscher att deras speciella problem skall tas upp. Därför
            får just jordbrukets skatteproblem diskuteras tillsammans med
            andra branschers skatteproblem.
          </note>
          <note type="speaker">
            Anf. 62 LENNART DALÉUS (c):
          </note>
          <note>
            Fru talman! Får jag tolka finansministern så att han inte lovar
            att ryggsäcken lyfts av de svenska bönderna?
          </note>
          <note>
            Anf. 63 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag lovar att de svenska böndernas skatteproblem,
            liksom andra branschers skatteproblem finns med i den helhetsdiskussion
            vi skall ha om skattepolitikens framtid som handlar både om inkomstbeskattningen
            och om företagens beskattningssituation.
          </note>
          <note>
            Barnårsrätten
          </note>
          <note type="speaker">
            Anf. 64 LENNART KOLLMATS (fp):
          </note>
          <note>
            Fru talman! Jag har en fråga till statsrådet Maj-
          </note>
          <note>
            Inger Klingvall. I den nya lagen om pensionsrätt framgår att
            en förälder kan få extra pension för de år då hon har eller har
            haft små barn. Det kallas för barnår. Det kan också utgå retroaktivt
            vid adoption av barn. Försäkringskassan har nu skickat ut förfrågan
            till föräldrar till adopterade barn. Av blanketten kan man läsa
            ut att man inte räknas som förälder förrän från datum för adoptionsbeslutet.
          </note>
          <note>
            Sådana beslut tog förr rätt lång tid efter det att barnet kommit.
            Det tar fortfarande viss tid. Det kunde ta ett till två år. Det
            ger en orimlig konsekvens i förhållande till föräldrar med biologiska
            barn, dvs. den blivande adoptivmamman kan gå miste om barnår.
          </note>
          <note>
            Anser Maj-Inger Klingvall att det är rimligt att barnår räknas
            först från datum för ett administrativt beslut?
          </note>
          <note>
            Anf. 65 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! När det gäller barnårsrätten och adopterade barn
            har den som har vårdnaden om barnet rätt att tillgodoräkna sig
            barnårsrätt när man har barn under fyra år. Fr.o.m. den 1 januari
            1999, från och med att lagstiftningen om det reformerade pensionssystemet
            har trätt i kraft, gäller att man får räkna från den tidpunkt
            då man tagit emot barnet i Sverige i syfte att adoptera det. Men
            när det gäller de retroaktiva reglerna, alltså det som hänt före
            den 1 januari
          </note>
          <note>
            1999, får man tillgodoräkna sig tiden från det att man formellt
            blivit vårdnadshavare i och med att man fått sin adoption godkänd.
          </note>
          <note>
            Jag kan tillägga att det här är en fråga som har diskuterats
            bland de fem partierna i genomförandegruppen. Vi har bedömt det
            som administrativt väldigt besvärligt att finna någon annan form
            när det gäller reglerna för retroaktiv tid.
          </note>
          <note type="speaker">
            Anf. 66 LENNART KOLLMATS (fp):
          </note>
          <note>
            Fru talman! Jag har inget att erinra mot den sakliga framställning
            som statsrådet gjorde över hur det står till. Däremot fick jag
            inget svar på min fråga om rimligheten. När ett barn kom från
            utlandet folkbokfördes det ju omedelbart hos vårdnadshavaren.
            Jag begriper inte vad det är för administrativa svårigheter i
            de här fallen.
          </note>
          <note>
            Anf. 67 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det är alltid litet besvärligare och krångligare
            när man skall gå tillbaka i tiden. Att få det att fungera på ett
            korrekt sätt administrativt när det gäller barnårsrätten och adopterade
            barn har visat sig vara väldigt svårt. Därför har de fem politiska
            partierna enat sig om det regelverk vi har i dag.
          </note>
          <note>
            Dagspressens upplagor
          </note>
          <note type="speaker">
            Anf. 68 KENTH HÖGSTRÖM (s):
          </note>
          <note>
            Fru talman! Jag vill ställa en fråga till kulturminister Marita
            Ulvskog.
          </note>
          <note>
            Uppgifter jag har fått de senaste veckorna tyder på att tidningsabonnemangen
            går ned i Sverige. Tidningarnas ekonomi blir därmed försämrad.
            Det kompenseras inte av annonsintäktsökningar som mycket annat
            i ekonomin skulle kunna tyda på.
          </note>
          <note>
            Det här leder till en osäker och pressad situation inte minst
            för andratidningarna, fådagarstidningarna och en lång rad endagstidningar.
            Det är det glömda
          </note>
          <note>
            Sverige som har stort behov av den belysning de tidningarna ger.
          </note>
          <note>
            Ämnar Marita Ulvskog inom ramen för vårt presstöd företa några
            ändringar som kan säkra utgivningen eller i varje fall öka de
            ekonomiska möjligheterna för dessa tidningar att komma ut?
          </note>
          <note>
            Anf. 69 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Kenth Högström ger en ganska riktig beskrivning av
            hur det ser ut på dagspressmarknaden.
          </note>
          <note>
            Dagspressens upplagor har under de senaste sju åtta åren minskat
            med i genomsnitt 14 %. Men tittar man på just andratidningarna,
            dvs. de som inte befinner sig på de mest lukrativa marknaderna,
            finner man att de har tappat 25-50 % i upplaga.
          </note>
          <note>
            Det ger ju en bild av att det finns ett antal tidningar som befinner
            sig i en mycket svår situation. De är icke attraktiva annonsorgan.
            De har svårt att hävda sig på annonsmarknaden. Det gäller både
            flerdagarstidningar och fådagarstidningar.
          </note>
          <note>
            Det är ett hot mot mångfalden på mediemarknaden i Sverige. Det
            finns många hot. Det här är ett av dem.
          </note>
          <note>
            Tvåtidningsorterna, dvs. de orter där det utkommer två morgontidningar,
            riskerar att bli färre än de redan är.
          </note>
          <note>
            Av det skälet kommer vi de närmaste åren att vidta en rad åtgärder.
            Jag är beredd att redovisa det ytterligare i nästa svar.
          </note>
          <note type="speaker">
            Anf. 70 KENTH HÖGSTRÖM (s):
          </note>
          <note>
            Fru talman! Den följdfråga jag har gäller just handläggningstiden
            av en sådan regeländring. Hur snabbt kan ministern initiera förändringar
            som kan säkerställa en planeringshorisont för de hotade tidningarna?
          </note>
          <note>
            Anf. 71 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! För det första får den förändring av upplaga och
            hushållstäckning som vi har beskrivit konsekvenser för en del
            gränser och regelverk i det nuvarande presstödssystemet. En intern
            översyn av detta har gjorts i Kulturdepartementet. Jag räknar
            med att vi inom några veckor skall kunna skicka ut en departementsskrivelse
            på remiss. Det handlar helt enkelt om att få systemet att fungera
            något bättre. En del av avarterna i det måste vi göra något åt.
          </note>
          <note>
            Nästa steg är - där är jag ännu inte framme, men det är min ambition
            - att återkomma till de ekonomiska frågorna. Min uppfattning är
            att på sikt måste presstödet höjas.
          </note>
          <note>
            Flytt av ledningen för Sjöhistoriska museerna
          </note>
          <note type="speaker">
            Anf. 72 JOHNNY GYLLING (kd):
          </note>
          <note>
            Fru talman! Min fråga är också till kulturminister
          </note>
          <note>
            Marita Ulvskog.
          </note>
          <note>
            Riksdagen har begärt av regeringen att man skall flytta ledningen
            av Sjöhistoriska museerna till Karlskrona. Enligt min mening har
            detta dragit ut på tiden.
          </note>
          <note>
            Nyligen kunde man läsa om en utredning som visar att det enligt
            utredarens egen bedömning blir mycket dyrt att genomföra flytten
            eftersom knappast någon personal vill följa med.
          </note>
          <note>
            Nu är min fråga hur kulturministern avser att hantera ärendet
            vidare.
          </note>
          <note>
            Anf. 73 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! En utredning lämnade sitt förslag till
          </note>
          <note>
            Kulturdepartementet för någon månad sedan. Det visade att det
            var förenat med mycket stora kostnader att genomföra en flyttning
            av den administrativa ledningen till Karlskrona när det gäller
            de sjöhistoriska museerna. De är ju tre, nämligen Sjöhistoriska
            museet i Stockholm, Vasamuseet i Stockholm och
          </note>
          <note>
            Marinmuseum i Karlskrona.
          </note>
          <note>
            Vi bereder nu detta material, som självfallet också har remitterats.
            I budgetpropositionen återkommer regeringen i denna fråga.
          </note>
          <note type="speaker">
            Anf. 74 JOHNNY GYLLING (kd):
          </note>
          <note>
            Fru talman! Jag undrar om kulturministern kan säga någonting
            om ifall det finns flera hinder mot att genomföra flytten än rent
            ekonomiska. När kan man tänka sig att den i praktiken blir genomförd?
          </note>
          <note>
            Anf. 75 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Vi återkommer, som sagt, från regeringens sida i
            budgetpropositionen, men pengar är ett hinder. Dessutom är det
            naturligtvis fråga om en värdering av vad pengar skall användas
            till. Är det bra att använda mer pengar till att bygga parallella
            administrativa organisationer, eller bör man lägga mer pengar
            på delar av museiverksamheten? Också det är en fråga som i dag
            bereds i departementet.
          </note>
          <note>
            F-skattsedel
          </note>
          <note type="speaker">
            Anf. 76 KARIN PILSÄTER (fp):
          </note>
          <note>
            Fru talman! Jag skulle vilja ställa en fråga till finansminister
            Bo Ringholm. Vi har fått se en del skräckrubriker i tidningarna
            om att skattemyndigheterna inte klarar att granska deklarationerna
            så mycket som man hade tänkt. Därför kommer det att försvinna
            kanske många hundra miljoner i skatteinkomster. Samtidigt får
            en massa människor som faktiskt vill betala skatt inte möjlighet
            att göra det därför att man inte har ett modernt begrepp för näringsverksamhet.
            T.ex. kan många kvinnor som vill starta tjänsteföretag och bli
            skattebetalare inte få ut en s.k.
          </note>
          <note>
            F-skattsedel. Många vill betala vitt och skatta för den barnvakt
            som man anställer men har rent praktiskt inte möjlighet att göra
            detta.
          </note>
          <note>
            På Riksskatteverket finns det många färdiga förslag för hur man
            skulle kunna genomföra sådana förändringar att de som vill betala
            skatt lättare kan göra det. Vi i Folkpartiet har drivit de här
            idéerna i många år, men det händer ingenting.
          </note>
          <note>
            Jag skulle vilja fråga finansministern, som bara har jobbat några
            veckor på sin post och som därför kanske inte har blivit van vid
            att säga nej till de här förslagen, om han har några planer på
            att genomföra de här förändringarna och förenklingarna för dem
            som vill betala skatt.
          </note>
          <note>
            Anf. 77 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Först vill jag till Karin Pilsäter och andra här
            i kammaren säga att F-skattsedeln nyligen har diskuterats. Det
            är faktiskt så att de allra flesta,
          </note>
          <note>
            98-99 %, får F-skattsedel snabbt. Detta är alltså ett mycket
            begränsat problem, som inte skall förstoras.
          </note>
          <note>
            Vidare har olika utredningar nyligen bl.a. till Finansdepartementet
            lämnat ett antal förslag om olika typer av förenklingar. Det är
            regeringens avsikt att återkomma på de punkterna. Det gäller initiativ
            från
          </note>
          <note>
            Riksskatteverket och från andra utredningar som har tagits fram
            på Finansdepartementets uppdrag.
          </note>
          <note type="speaker">
            Anf. 78 KARIN PILSÄTER (fp):
          </note>
          <note>
            Fru talman! Jag tror att de flesta människor skulle uppleva det
            som mycket märkligt om man vände på begreppen och i stället sade:
            Men 98-99 % av löntagarna betalar ju skatt, så det gör väl ingenting
            om de andra inte får möjlighet till det. Jag tycker att det borde
            vara självklart att man hade ambitionen både att göra det så lätt
            som möjligt för skattebetalarna och att göra det så svårt som
            möjligt för dem som inte vill följa reglerna. Även om det är ett
            stort steg framåt att
          </note>
          <note>
            Finansdepartementet och finansministern vill göra någonting åt
            de krångliga reglerna, tycker jag inte att det lät helt förtroendeingivande.
          </note>
          <note>
            Frågan om förenklad deklaration även för småföretagare är i väldigt
            stor utsträckning en jämställdhetsfråga, eftersom väldigt många
            kvinnor vill starta och börja bedriva sin verksamhet inom sektorer
            som traditionellt inte har ansetts vara riktig näringsverksamhet.
            Dessa kvinnor har därför på olika sätt inte fått de bästa förutsättningarna
            att starta och driva företag, försörja sig själv och bli skattebetalare.
          </note>
          <note>
            Jag vill verkligen understryka att jag hoppas att finansministern
            kommer tillbaka med konkreta förslag.
          </note>
          <note>
            Anf. 79 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är naturligtvis regeringens och
          </note>
          <note>
            Finansdepartementets avsikt att bereda alla sådana här förslag
            som kan handla om förenklingar när det gäller vårt deklarationsförfarande
            och vår skatteverksamhet. Samtidigt som man arbetar med att förenkla
            skattereglerna och skatteförfarandet måste detta naturligtvis
            också vägas mot kraven på säkerhet och mot de grundläggande rättigheter
            och skyldigheter som vi alla som skattebetalare också har att
            hantera.
          </note>
          <note>
            Därför är det rimligt att det utförs ett grannlaga arbete kring
            de här förenklingsförslagen.
          </note>
          <note>
            Jag kan försäkra frågeställaren om att vi avser att återkomma
            med förslag till olika typer av förenklingar av vårt skatteförfarande,
            allt för att underlätta både för löntagare och för företagare.
          </note>
          <note>
            Konkurrensfrågor
          </note>
          <note type="speaker">
            Anf. 80 LENNART BEIJER (v):
          </note>
          <note>
            Fru talman! Jag har en fråga till jordbruksministern. Det är
            både en konkurrens- och en miljöfråga.
          </note>
          <note>
            Det finns ett litet företag på västkusten som producerar tvättmedel
            som används för att rengöra mjölkeriutrustning. Mjölkbönderna
            gillar det här medlet.
          </note>
          <note>
            Det är prisvärt och effektivt, och det är dessutom mycket miljövänligt.
            Men för att kunna sälja det måste företaget ha tillgång till Arlas
            distributionsnät.
          </note>
          <note>
            Det har man tidigare haft, och detta tvättmedel har blivit alltmer
            populärt.
          </note>
          <note>
            Men en vacker dag tvingades det här företaget som alla andra
            höja priset på produkten, och då ansåg
          </note>
          <note>
            Arla att den inte skulle få vara med längre. Medlet åkte bort
            från prislistan och från lagerhyllorna. Fortfarande är detta tvättmedel
            mycket intressant, men det inträffade har självfallet inneburit
            att företaget har råkat ut för stora ekonomiska bekymmer. Det
            har sedan länge kämpat för att försöka överleva, med stora lån
            i bank osv.
          </note>
          <note>
            Vad tycker jordbruksministern egentligen om en sådan här historia?
            Vad skall man rekommendera detta lilla företag att göra?
          </note>
          <note type="speaker">
            Anf. 81 Jordbruksminister MARGARETA WINBERG (s):
          </note>
          <note>
            Fru talman! Jag har faktiskt läst om det här fallet i
          </note>
          <note>
            Dagens Industri. När man läser om det och även när man hör Lennart
            Beijer beskriva det kan man ju inte tycka att det är bra. Man
            kan också förundras över att det går att göra så här, särskilt
            med tanke på att vi har ett konkurrensverk som skall bevaka sådana
            här frågor.
          </note>
          <note>
            Jag vet att företagsledningen i mitten på maj träffade Konkurrensverkets
            generaldirektör och att det har lett till att man återigen har
            tagit upp frågan.
          </note>
          <note>
            Mer än så kan jag dock inte säga i ärendet. Det är egentligen
            inte mitt ärende, utan det ligger väl närmare näringsministern.
          </note>
          <note type="speaker">
            Anf. 82 LENNART BEIJER (v):
          </note>
          <note>
            Fru talman! Den här historien har, som jag sade, pågått länge.
            Jag har själv försökt följa den i drygt ett år. Företaget ligger
            i Eldsberga i Halland.
          </note>
          <note>
            När vi diskuterar konkurrensfrågor säger vi ofta att det är kommunerna
            som gör fel. Det visar sig ändå gång på gång att det är de större
            företagen som missbrukar sin makt mot alltför små företag. Det
            finns ingen offentlig kontroll över de större företagen. De kommer
            alldeles för lätt undan, och många småföretag går i backen.
          </note>
          <note>
            Arlas skandalösa agerande innebär att vi tvingas utländska tvättmedel,
            fastän vårt svensktillverkade är bättre och mer prisvärt. Kan
            jordbruksministern ändå tänka sig att gräva djupare i en sådan
            här historia, så att man kan lyckas med att rädda företaget i
            fråga?
          </note>
          <note type="speaker">
            Anf. 83 Jordbruksminister MARGARETA WINBERG (s):
          </note>
          <note>
            Fru talman! Om jag lovade att gräva vidare skulle jag kanske
            inte vara riktigt sanningsenlig, eftersom jag inte vet hur jag
            skall gräva. Det här är just nu en fråga för Konkurrensverket.
          </note>
          <note>
            Dessutom är detta mera en fråga för näringsministern. Vad jag
            kan lova är att förmedla den här diskussionen till näringsministern,
            som i dag inte är här. Eftersom han så att säga äger ärendet,
            vet han kanske bättre vad man kan gräva vidare med och i.
          </note>
          <note>
            Internationell brottmålsdomstol
          </note>
          <note type="speaker">
            Anf. 84 BERNDT EKHOLM (s):
          </note>
          <note>
            Fru talman! Jag vill ställa min fråga till utrikesministern.
            Generalsekreterare Kofi Annan var ju i riksdagen i går, och han
            pekade då bl.a. på att det förra sommaren i Rom beslutades om
            ett regelverk för en internationell brottmålsdomstol. Han efterlyste
            i samma passus en snabb ratificering av detta regelverk.
          </note>
          <note>
            Min enkla och raka fråga till utrikesministern är:
          </note>
          <note>
            När kommer regeringens förslag till riksdagen, så att vi kan
            besluta om denna ratificering?
          </note>
          <note type="speaker">
            Anf. 85 Utrikesminister ANNA LINDH (s):
          </note>
          <note>
            Fru talman! Det kommer för Sveriges del snart.
          </note>
          <note>
            Jag kan inte säga något exakt datum, men däremot kan vi se att
            det fortfarande saknas oerhört många stater. Vi räknar med att
            det tyvärr kommer att ta två, tre eller kanske t.o.m. upp till
            fyra år innan tillräckligt många stater har ratificerat regelverket,
            så att domstolen verkligen kan börja fungera.
          </note>
          <note>
            Det här är en väldigt viktig angelägenhet för oss, eftersom den
            här domstolen kommer att göra det möjligt att döma för brott mot
            mänskliga rättigheter på ett sätt som inte har varit möjligt tidigare.
          </note>
          <note>
            Sverige driver därför också i olika internationella sammanhang
            vikten av att länder ratificerar så att domstolen kan börja fungera.
          </note>
          <note type="speaker">
            Anf. 86 BERNDT EKHOLM (s):
          </note>
          <note>
            Fru talman! Det måste sägas vara utomordentligt beklagligt att
            så många länder vill dra ut på det här, när vi så väl behöver
            denna domstol. Min fråga till utrikesministern är: Är Sverige
            berett att vara ett föredöme och se till att vi ratificerar snabbt?
          </note>
          <note type="speaker">
            Anf. 87 Utrikesminister ANNA LINDH (s):
          </note>
          <note>
            Fru talman! Mycket kort: Självklart ja.
          </note>
          <note>
            Finansiering av reaktorer i Ukraina
          </note>
          <note type="speaker">
            Anf. 88 INGEGERD SAARINEN (mp):
          </note>
          <note>
            Fru talman! Jag vill ställa en fråga till finansministern.
          </note>
          <note>
            Europeiska banken för återuppbyggnad och utveckling kommer under
            de närmaste månaderna att fatta beslut om en eventuell finansiering
            av reaktorerna K2R4 i Ukraina. Kommer finansministern som styrelseledamot
            i banken att verka för att en sådan finansiering inte skall ske?
          </note>
          <note>
            Anf. 89 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är en fråga som jag ännu inte, på den korta tid
            som jag har tjänstgjort som finansminister, har haft anledning
            att gå in i detaljerna i. Men jag kommer självfallet, när frågan
            väl läggs på bankens bord, att ta del av allt material som finns.
          </note>
          <note>
            Landsarkiven
          </note>
          <note type="speaker">
            Anf. 90 LENNART KLOCKARE (s):
          </note>
          <note>
            Fru talman! Jag vill ställa min fråga till kulturminister Marita
            Ulvskog. Den handlar om landsarkiven.
          </note>
          <note>
            I dag finns det två landsarkiv för norra Sverige, i
          </note>
          <note>
            Härnösand och i Östersund. Det senare betjänar
          </note>
          <note>
            Jämtland, medan Härnösand betjänar övriga Norrland. För att klara
            de krav som nu kommer att ställas på verksamheten framöver behöver
            man göra utbyggnader i Härnösand.
          </note>
          <note>
            Min fråga till kulturministern är: Finns det några tankar eller
            reflexioner om att till andra regioner flytta ut delar av landsarkivet
            som berör t.ex. Norroch Västerbotten?
          </note>
          <note>
            Jag skulle kunna föreslå ort. På den ort där jag bor har vi väldigt
            gott om lokaler. Jag vet att kulturministern vet vad jag menar.
          </note>
          <note>
            Också forskarföreningen för Norr- och Västerbotten är överens
            om orten och att arkivet bör förläggas till Norrbotten. Finns
            det några planer på att dela upp den här verksamheten?
          </note>
          <note>
            Anf. 91 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, jag är väl medveten om att det finns gott om
            plats i Bodens fästning. Det finns det i andra delar av landet
            också.
          </note>
          <note>
            De frågor som rör landsarkiven, egentligen även resurs- och lokaliseringsfrågor,
            hanteras vanligtvis av den myndighet som ansvarar för dem, nämligen
            Riksarkivet. Likväl vill jag säga, bl.a. därför att riksdagen
            har uppmärksammat frågan, att vi i Kulturdepartementet nu bereder
            frågan om vi skall tillsätta en arkivutredning. Det är alltså
            ett önskemål från riksdagen. I så fall kommer naturligtvis en
            del av de frågor som vanligtvis hanteras av myndigheten själv,
            Riksarkivet, att finnas med i utredningen. Men detta är ännu inte
            avgjort. Skulle så ske, kommer säkert lokaliseringsfrågorna att
            spela en roll här.
          </note>
          <note type="speaker">
            Anf. 92 LENNART KLOCKARE (s):
          </note>
          <note>
            Fru talman! Tack för svaret. Jag tycker att det andas en viss
            optimism i alla fall.
          </note>
          <note>
            Jag vill bara säga att det naturligtvis skulle underlätta för
            människor och institutioner om landsarkivet låg närmare till för
            dem som bor och verkar i
          </note>
          <note>
            Norr- och Västerbotten. Avstånden från Norrbotten och ned till
            Härnösand är ju väldigt långa, i storleksordningen 50-75 mil.
          </note>
          <note>
            Jag hoppas att det kan bli något positivt av det här. Tack så
            mycket.
          </note>
          <note>
            Penningpolitiskt mål
          </note>
          <note type="speaker">
            Anf. 93 LENA EK (c):
          </note>
          <note>
            Fru talman! Detta är en fråga till finansministern.
          </note>
          <note>
            Sedan 1994 har ledstjärnan för den svenska penningpolitiken varit
            ett inflationsmål som formulerats så att målet för penningpolitiken
            är att begränsa inflationen i konsumentpriserna till 2 % med en
            tolerans för avvikelser från denna nivå på plus eller minus en
            procentenhet.
          </note>
          <note>
            Min fråga är nu: Står regeringen fast vid Riksbankens ansvar
            för att försvara det penningpolitiska målet, även med samarbetspartner
            som faktiskt ifrågasätter detta och egentligen hela låginflationspolitiken?
          </note>
          <note>
            Står regeringen på tvivlarnas sida i finansutskottet eller kvar
            vid de ståndpunkter som gällde under samverkan med Centerpartiet,
            där saneringen av statens finanser och detta penningpolitiska
            mål styrde den ekonomiska utvecklingen?
          </note>
          <note>
            Anf. 94 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan vara mycket kort och utomordentligt tydlig.
            Regeringens ekonomiska politik står fast. Regeringen har ingen
            annan uppfattning än den som tidigare framförts när det gäller
            penningpolitiken.
          </note>
          <note type="speaker">
            Anf. 95 LENA EK (c):
          </note>
          <note>
            Fru talman! Jag tackar för svaret. Jag är väldigt glad över att
            få detta mycket klara och entydiga besked, och det förmodar jag
            att Riksbanken också är.
          </note>
          <note>
            Tack.
          </note>
          <note>
            Kommunernas och landstingens balanskrav
          </note>
          <note type="speaker">
            Anf. 96 OWE HELLBERG (v):
          </note>
          <note>
            Fru talman! Jag har också en fråga till finansministern.
          </note>
          <note>
            Fr.o.m. år 2000 har kommuner och landsting ett balanskrav. De
            skall vara i ekonomisk balans. Nu håller kommuner och landsting
            som bäst på att se över sina budgetramar för de närmaste tre åren.
          </note>
          <note>
            I mitt hemlän Gävleborg har landstinget aviserat en skattehöjning.
            Fyra av tio kommuner har vänt sig till regeringen om extra stöd
            för att klara sin ekonomi.
          </note>
          <note>
            Det handlar om att klara balanskravet men också om att slippa
            nedskärningar av verksamheterna.
          </note>
          <note>
            Min fråga till finansministern blir: Anser ministern att det
            i höstpropositionen kommer att finnas utrymme för mer stöd till
            kommunerna inför år 2000?
          </note>
          <note>
            Anf. 97 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Sedan 1996 har regering och riksdag beslutat om olika
            nya insatser för kommuner och landsting på i storleksordningen
            25-30 miljarder kronor en bit in på 2000-talet. Senast aviserades
            nya insatser i vårpropositionen.
          </note>
          <note>
            För regeringen är det viktigt att just områdena vård, skola och
            omsorg får del av de nya resurser som vi kommer att kunna ha de
            närmaste åren i Sverige.
          </note>
          <note>
            Då får vi naturligtvis också pröva den, som jag vet, ganska ojämna
            ekonomiska situation som många kommuner har. Därför fanns det
            i den förändring som gjordes av det kommunala skatteutjämningssystemet
            och av statsbidragssystemet ett särskilt belopp för kommuner som
            var särskilt utsatta. Sådana ansökningar kommer att prövas av
            regeringen.
          </note>
          <note type="speaker">
            Anf. 98 OWE HELLBERG (v):
          </note>
          <note>
            Fru talman! Resultatet av det, ministern, vet vi ju ingenting
            om. Det finns stor anledning att göra bedömningarna noggrannare
            än vad man har gjort hittills. Samtidigt som man ser den här situationen
            talas det om skattesänkningar för hushållen. Jag anser nog att
            kommuner och landstings ekonomi bör gå före sådana tankar, för
            annars blir ju effekten att skattesänkningar för några kan betyda
            skattehöjningar för andra.
          </note>
          <note>
            Anf. 99 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det som har fått gå före, som har varit regeringens
            prioritet nummer ett, är just värnandet om just vården, skolan
            och omsorgen. Som jag sade tidigare har ju regering och riksdag
            beslutat att föra över i storleksordningen 25-30 miljarder kronor
            till kommuner och landsting. Det har alltså fått den allra högsta
            prioriteten. Det är också ur det perspektivet som vi diskuterar
            att genomföra skattesänkningar under en flerårsperiod framöver.
            Eftersom vi under 90-talet, som ett led i budgetsaneringen, tvingats
            att både minska utgifter och öka skatter på olika områden, är
            det rimligt att vi prioriterar mer pengar till kommuner och landsting
            och samtidigt diskuterar skattesänkningar åren framöver.
          </note>
          <note>
            Pensionstillskottet
          </note>
          <note type="speaker">
            Anf. 100 ULLA-BRITT HAGSTRÖM (kd):
          </note>
          <note>
            Fru talman! Jag vill till statsrådet Maj-Inger
          </note>
          <note>
            Klingvall ställa en fråga som är en sorts rättvisefråga.
          </note>
          <note>
            Den handlar om pensioner för personer som har rätt till utländska
            pensioner.
          </note>
          <note>
            Jag har ett exempel på en kvinna som efter lång skriftväxling
            beviljades tusen kronor i pension från sitt hemland för ett ungdomsarbete
            en gång i tiden.
          </note>
          <note>
            Det gjorde att hennes pensionstillskott reduceras med i princip
            motsvarande summa. Jag tycker att det är lite märkligt att pensionstillskottet
            reduceras vid utländsk pension medan ATP-delen inte gör det, eftersom
            det ju drabbar personer med mycket låg pension.
          </note>
          <note>
            Jag undrar vad statsrådet tänker göra för att komma till rätta
            med problemet.
          </note>
          <note>
            Anf. 101 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Utan att fördjupa mig alltför mycket i regelverket
            är det ändå klart att pensionstillskottet tillhör den grundläggande
            delen i pensionen. En utländsk pension motsvarar inkomstpensionen,
            alltså
          </note>
          <note>
            ATP. Därav förklaringen till att pensionstillskottet reduceras
            med den utländska pensionen.
          </note>
          <note type="speaker">
            Anf. 102 ULLA-BRITT HAGSTRÖM (kd):
          </note>
          <note>
            Fru talman! Skulle man inte kunna göra någonting åt detta eftersom
            det handlar om personer med låga pensioner. Skall man behöva likställa
            den utändska pensionsdelen med ATP-delen? Finns det inga möjligheter
            att komma till rätta med det här? Det handlar ju inte om så många
            personer.
          </note>
          <note>
            Anf. 103 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det är inte aktuellt på Socialdepartementet att göra
            dessa förändringar i den här frågan.
          </note>
          <note>
            Däremot arbetar vi för att hitta goda lösningar framför allt
            mellan medlemsländerna inom EU när det gäller den förordning som
            reglerar hur vi tar med oss våra intjänade rättigheter. Det är
            en viktig fråga som vi arbetar med.
          </note>
          <note>
            Tillsättning av högre tjänster vid universiteten
          </note>
          <note type="speaker">
            Anf. 104 ULF NILSSON (fp):
          </note>
          <note>
            Fru talman! Jag har en fråga till jämställdhetsminister Margareta
            Winberg. I den akademiska världen, i universitetsvärlden, blir
            kvinnorna färre ju längre upp man kommer i den akademiska karriären.
            Det är ofta oförklarligt varför en manlig sökande satts framför
            en kvinnlig. Folkpartiet föreslog i sin utbildningsmotion att
            man skulle göra en rejäl genomgång ur könsperspektiv av hur tillsättningar
            av högre tjänster har gått till, särskilt där både män och kvinnor
            varit med bland de främsta kandidaterna. Den här motionen avslogs.
          </note>
          <note>
            Nu har jag sett att Margareta Winberg tar upp jämställdspunkterna
            inom forskningen i sina åtta punkter till EU. Därför vill jag
            fråga om Margareta
          </note>
          <note>
            Winberg nu är intresserad av att låta regeringen ta initiativ
            till en rejäl genomgång med ett genusperspektiv på tjänstetillsättningar
            inom universitetsvärlden.
          </note>
          <note>
            Anf. 105 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Låt mig börja med att säga att min roll i regeringen
            innebär att jag har det övergripande ansvaret för att jämställdheten
            skall bli bättre. Det operativa ansvaret ligger på varje minister
            och varje departement.
          </note>
          <note>
            Dessutom är det så att i enlighet med de principer om s.k. mainstreaming
            som alla FN-länder har ställt sig bakom ligger det i det här fallet
            också på universitet och högskolor att själva ha ett ansvar för
            att gender-frågorna står högt på dagordningen och att mainstreaming
            tillämpas. Det innebär att man skall ha ett jämställdhetsperspektiv
            på tillsättningar, som det var frågan om i det här fallet. Ansvaret
            för detta vilar ytterst på universiteten och högskolorna själva.
            Men det är utbildningsministern som har sakansvaret, och jag har
            det övergripande ansvaret.
          </note>
          <note>
            Mina punkter riktar sig till den kommande EU-
          </note>
          <note>
            mandatperioden. Under den perioden kommer vi också att granska
            detta mycket noggrant.
          </note>
          <note type="speaker">
            Anf. 106 ULF NILSSON (fp):
          </note>
          <note>
            Fru talman! Jag menar att det skulle behövas ett regeringsinitiativ
            till en rejäl genomgång av just de osynliga hindren som finns
            bakom. Hur har tillsättningarna gått till? Vilka har varit med
            i bedömningar?
          </note>
          <note>
            Hur har man bedömt pedagogisk skicklighet hos män och kvinnor?
            Jag vore tacksam om jämställdhetsministern och regeringen tog
            ett initiativ till en riktig utredning av detta.
          </note>
          <note>
            Anf. 107 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag delar den uppfattningen. Dessvärre är det ganska
            svårt att göra detta. De osynliga hinder eller strukturer som
            jag brukar prata om är just väldigt osynliga. Men det skall naturligtvis
            inte hindra oss från att försöka att tränga igenom och göra en
            förändring. Jag kan här och nu lova att så skall ske.
          </note>
          <note>
            Vi skall göra ett försök. Det är en senare fråga hur vi sedan
            lyckas.
          </note>
          <note type="speaker">
            Anf. 108 TALMANNEN:
          </note>
          <note>
            Detta var det sista inlägget i dagens frågestund som därmed är
            avslutad. Jag ber att få tacka regeringens och kammarens företrädare
            för er medverkan i frågestunden.
          </note>
          <note>
            6 § (forts. från 4 §) Granskning av statsrådens tjänsteutövning
            och regeringsärendenas handläggning (forts. KU25)
          </note>
          <note>
            (forts.) Uttalanden i riksdagen av Ingvar Carlsson m.fl. om Socialdemokraterna
            och åsiktsregistrering
          </note>
          <note>
            (avsnitt 1.2)
          </note>
          <note type="speaker">
            Anf. 109 GÖRAN MAGNUSSON (s):
          </note>
          <note>
            Fru talman! Det är ett omväxlande program i kammaren. Vi har
            nyss avhört statsråden, och nu diskuterar vi konstitutionsutskottets
            betänkande om vad statsråden har gjort och sagt i tidigare sammanhang.
          </note>
          <note>
            Låt mig börja med att säga att det i och för sig var en intressant
            exposé som Mats Einarsson presterade.
          </note>
          <note>
            Samtidigt måste jag konstatera att den inte var alldeles fullständig.
            Men den passade väl in i den bild som
          </note>
          <note>
            Mats Einarsson gärna vill skapa kring de här frågorna.
          </note>
          <note>
            Låt mig också konstatera att varken Mats Einarsson eller Per
            Lager har några konstitutionella invändningar emot Ingvar Carlssons
            agerande i de här frågorna. De har alltså inga konstitutionella
            invändningar, och det är faktiskt just det som konstitutionsutskottet
            granskar.
          </note>
          <note>
            Däremot har man uppenbarligen ett stort intresse av att hålla
            liv i en del myter eller frågor som utgår från påståendet att
            det socialdemokratiska partiet som sådant skulle ha organiserat
            verksamheter på arbetsplatserna i syfte att förse underrättelsetjänsterna,
            både den civila och den militära, med uppgifter.
          </note>
          <note>
            Frågan om åsiktsregistrering och underrättelsetjänsternas verksamheter
            har ju granskat i några olika sammanhang, bl.a. av Justitiekanslern,
            i alla fall när det gäller tiden efter 1969. Försvarets underrättelsenämnd
            med riksdagens förste vice talman Anders
          </note>
          <note>
            Björck som ordförande har ju också granskat de här frågorna ingående
            och inte kommit fram till någonting som styrker den tes som Mats
            Einarsson och Per
          </note>
          <note>
            Lager här för fram.
          </note>
          <note>
            Jag tycker alltså att det vore på sin plats att sätta tilltro
            till och fästa avseende vid det material som presenteras i de
            här frågorna i stället för att underkänna materialet och hävda
            att tesen är riktig och att
          </note>
          <note>
            Försvarets underrättelsenämnds granskning inte ger något underlag
            som ger anledning att ändra uppfattning. Det är en ganska tråkig
            och inte särskilt konstruktiv metod för att klarlägga och undersöka
            olika förhållanden.
          </note>
          <note>
            Jag konstaterar återigen att det inte finns någon konstitutionell
            invändning. Det som står i det särskilda yttrandet är enbart att
            man ser fram mot resultatet av den av regeringen tillsatta granskningskommissionens
            arbete. Det gör vi väl alla. Med det skall vi väl kunna sätta
            punkt för rykten och påståenden i de här frågorna som på olika
            sätt förgiftar tillvaron.
          </note>
          <note>
            Låt mig använda de sista sekunderna till att konstatera att efter
            andra världskriget organiserade det socialdemokratiska partiet
            en arbetsplatsorganisation i syfte att stärka partiets verksamhet
            och föra den politiska kampen mot kommunisterna och det kommunistiska
            partiet. Jag förmodar att det inte är det som Mats Einarsson opponerar
            sig emot. Mats Einarsson får akta sig här så att han inte förväxlar
            den politiska kampen med underrättelseverksamhet, med vilken det
            socialdemokratiska partiet inte har någonting att skaffa.
          </note>
          <note type="speaker">
            Anf. 110 MATS EINARSSON (v) replik:
          </note>
          <note>
            Fru talman! Jag kan i och för sig förstå om Göran
          </note>
          <note>
            Magnusson reflexmässigt känner ett visst behov av att försvara
            socialdemokratins heder när frågan om underrättelseverksamhet
            kommer på tal.
          </note>
          <note>
            Det är sant att min framställning inte var fullständig. Jag hade
            inte några anspråk på någon fullständighet. Det är också sant
            att jag inte har några konstitutionella invändningar.
          </note>
          <note>
            Men jag vill ändå fästa kammarens uppmärksamhet på formuleringen
            i det eniga utskottets utlåtande:
          </note>
          <note>
            "I den mån resultatet av kommissionens arbete ger anledning till
            det kan utskottet givetvis få orsak att granska frågor om statsråds
            konstitutionella ansvar".
          </note>
          <note>
            Dessa frågor är inte utredda, och det är därför vi också hänvisar
            till den kommande granskningskommissionens arbete.
          </note>
          <note>
            Jag vill bara ta upp en liten sak till. Jag har med stort intresse
            läst bl.a. Försvarets underrättelsenämnds rapport. Den ger belägg
            för att det fanns förbindelser mellan delar av socialdemokratin
            och delar av underrättelseverksamheten. Däremot är uppgifterna
            om omfattningen av detta oklara.
          </note>
          <note>
            Vi ser fram emot granskningskommissionens arbete.
          </note>
          <note type="speaker">
            Anf. 111 GÖRAN MAGNUSSON (s) replik:
          </note>
          <note>
            Fru talman! Det uttalande som granskas i detta sammanhang är
            ett interpellationssvar som lämnades för tiotalet år sedan. Det
            är alldeles uppenbart att den interpellation som man då väckte
            stödde sig på en uppgift i boken Kommunistjägarna. Det är egentligen
            ingen som har sagt att uppgifterna i den boken hade något fog
            för sig. Det bygger på att det gäller att misstänkliggöra det
            socialdemokratiska partiet i detta sammanhang.
          </note>
          <note>
            Svaret lämnades alltså för tiotalet år sedan. Det fick såvitt
            jag förstår stå oemotsagt, eller i varje fall okritiserat, ända
            fram till sex sju veckor före valet
          </note>
          <note>
            1998.
          </note>
          <note>
            Jag kan inte värja mig från tanken att både Einarsson och Lager
            stöder sig på något som egentligen i första hand var ett inslag
            i den valkampanj som var under uppsegling och som sedan skulle
            bedrivas.
          </note>
          <note>
            Utgångspunkten för anmälan är ett ogrundat eller obevisat påstående
            i en bok och ett interpellationssvar om detta påstående. Jag tycker
            att det är ett tunt skäl att driva en debatt kring dessa frågor
            och återigen försöka säga att det finns belägg för ett organiserat
            samband mellan underrättelseverksamheter och det socialdemokratiska
            partiet.
          </note>
          <note type="speaker">
            Anf. 112 MATS EINARSSON (v) replik:
          </note>
          <note>
            Fru talman! De sista orden i Göran Magnussons replik är viktiga.
            Han talade om det socialdemokratiska partiet. Det har sannolikt
            inte drivits någon verksamhet i samarbete med det socialdemokratiska
            partiet. Jag tror inte det. Det är naturligtvis enskilda funktionärer
            i detta parti det handlar om.
          </note>
          <note>
            Vad det gäller boken Kommunistjägarna kan jag säga att det där
            läggs fram ett antal dokument och vittnesmål. Mig veterligen har
            ingen kunnat visa att dessa dokument har varit felaktiga. Man
            kan alltid diskutera tolkningar av de faktum som finns, men faktumen
            i den boken har såvitt jag vet inte tillbakavisats.
          </note>
          <note type="speaker">
            Anf. 113 GÖRAN MAGNUSSON (s) replik:
          </note>
          <note>
            Fru talman! Det är intressant att Mats Einarsson nu ompositionerar
            sig. Det handlar inte längre om det socialdemokratiska partiet,
            utan nu handlar det om eventuella kontakter mellan underrättelsetjänster,
            medlemmar och en och annan funktionär i det socialdemokratiska
            partiet. Det är en avsevärd skillnad mellan de företeelserna,
            särskilt i förhållande till det som är utgångspunkten för anmälan,
            nämligen att det socialdemokratiska partiet skulle ha organiserat
            en arbetsplatsorganisation just i akt och mening att förse underrättelsetjänsterna
            med uppgifter.
          </note>
          <note>
            Den organisationen hade - jag skall säga det återigen - till
            uppgift att stärka det socialdemokratiska partiet på arbetsplatserna
            och i samhället i övrigt.
          </note>
          <note>
            Det kan knappast ifrågasättas av Mats Einarsson.
          </note>
          <note>
            Om man sedan går tillbaka i historien - inte så långt som Mats
            Einarsson gjorde, men till tiden efter andra världskriget - kan
            man konstatera att det ändå fanns en påtaglig fara i västvärlden
            eller i vår del av
          </note>
          <note>
            Europa för kommunistiska maktövertaganden. Pragkuppen var 1948.
            Jag tror, precis som Ingvar Carlsson, att det socialdemokratiska
            partiet inte har någon anledning att skämmas för det vaktslående
            om demokratin som man ägnade sig åt bl.a. genom sin arbetsplatsorganisation.
            Jag antar att det inte är det Mats
          </note>
          <note>
            Einarsson ifrågasätter.
          </note>
          <note type="speaker">
            Anf. 114 PER LAGER (mp) replik:
          </note>
          <note>
            Fru talman! Jag vill inte upprepa Mats Einarssons kompletterande
            svar i denna replikomgång. Jag skulle ändå vilja att Göran Magnusson
            funderar lite på det gemensamma svar vi har skrivit i utskottet.
            Där står det faktiskt att det kanske finns anledning att titta
            närmare på dessa frågor.
          </note>
          <note>
            Jag undrar också om Göran Magnusson anser att den nytillsatta
            granskningskommission - det saknas fortfarande en ledamot - som
            nu skall arbeta med dessa frågor och granska vad som hänt efter
            andra världskriget och framåt inte har någon anledning att arbeta.
            Är det ett misstag från regeringen att tillsätta den?
          </note>
          <note type="speaker">
            Anf. 115 GÖRAN MAGNUSSON (s) replik:
          </note>
          <note>
            Fru talman! Vi har inte i konstitutionsutskottet eller ens i
            riksdagen anledning att ifrågasätta tillsättandet av denna granskningskommission
            och det öppna mandat som kommissionen har. Vi har anledning att
            vara tillfredsställda med det. Jag tycker att det är bra och riktigt
            - det sade jag tidigare - att man genomför detta.
          </note>
          <note>
            Vad riksdagen kommer att kunna befatta sig med i den frågan så
            småningom - i höst - är det beslut som skall fattas om den lagstiftning
            som är erforderlig för att kommissionen skall kunna arbeta på
            ett bra sätt.
          </note>
          <note>
            Jag förmodar att vi kommer att kunna vara ense om att det skall
            vara på det sättet.
          </note>
          <note>
            Jag anser att Per Lager övertolkar den meningen i utskottets
            utlåtande. Jag skall gärna säga att den socialdemokratiska gruppen
            hade kommit fram till att utskottet hade kunnat avskriva detta
            ärende, men eftersom det fanns andra meningar kompromissade vi
            oss fram till att vi skulle göra på det sätt som vi nu har gjort.
            Det ligger ingen särskild betydelse i den sista meningen. Det
            är det jag menar med övertolkning. Det är en självklarhet som
            står där, nämligen att utskottet naturligtvis skall agera om det
            kommer fram uppgifter som ger utskottet anledning att agera. Det
            behöver inte påpekas. Det ligger ingen misstänksamhet bakom den
            formuleringen, enligt min mening.
          </note>
          <note type="speaker">
            Anf. 116 PER LAGER (mp) replik:
          </note>
          <note>
            Fru talman! Vi är helt överens om skrivningen och hur vi tolkar
            den. Det kanske egentligen inte är så stora skillnader. Det viktiga,
            tycker jag, är att det görs en genomlysning av misstänkliggörandena.
            Det kommer att göras av den nytillsatta granskningskommissionen.
            Vi är som sagt väldigt glada över att den kommer att fungera framöver.
          </note>
          <note>
            Skulle den i sin tur komma fram till någonting som är intressant
            ur den aspekt som anmälaren har tagit upp finns det anledning
            för oss att titta på det igen.
          </note>
          <note type="speaker">
            Anf. 117 GÖRAN MAGNUSSON (s) replik:
          </note>
          <note>
            Fru talman! Jag har egentligen inte så förfärligt många invändningar
            mot det Per Lager nu säger. Det är ju så, som också jag har framhållit,
            att utskottet naturligtvis skall agera om det kommer fram nya
            saker som ger utskottet anledning att agera.
          </note>
          <note>
            Men både när det gäller denna fråga och en del andra frågor som
            har varit föremål för debatt i kammaren i dag kring granskningen
            andas det ibland en grad av misstänksamhet. Man säger att vi inte
            har fått fram tillräckligt mycket material, men om det man hör
            vore sant skulle det vara väldigt intressant att fortsätta diskutera.
          </note>
          <note>
            Jag tror att hela granskningsproceduren blir ganska ohållbar
            om vi gör så. Vi hör rykten eller ställer upp hypoteser och säger
            sedan att det vore väldigt intressant om hypoteserna vore sanna.
            Jag tror inte att det är särskilt konstruktivt för granskningsarbetet
            att bete sig på det sättet.
          </note>
          <note>
            Regeringens agerande vid Europadomstolens prövning av målet mellan
            Torgny Gustafsson och svenska staten (avsnitt 2.1)
          </note>
          <note type="speaker">
            Anf. 118 PER-SAMUEL NISSER (m):
          </note>
          <note>
            Fru talman! Vi skall nu diskutera granskningsärendet Torgny Gustafsson
            mot svenska staten.
          </note>
          <note>
            Jag vill börja med att yrka på godkännande av anmälan i reservation
            nr 1, som Moderata samlingspartiet, Kristdemokraterna, Centerpartiet
            och Folkpartiet står bakom.
          </note>
          <note>
            Ärendet handlar om hur den svenska regeringen agerade inför Europadomstolens
            prövning av målet
          </note>
          <note>
            Torgny Gustafsson mot svenska staten. Innan jag går in på själva
            granskningsärendet och vår bedömning där, vill jag ge en beskrivning
            av bakgrunden till detta ärende.
          </note>
          <note>
            Bakom den diskussion och debatt som förts kring detta fall i
            drygt tio år finns en vanlig medborgare, en småföretagare som
            har försökt att driva ett eget företag, men som gjorde ett för
            honom ödesdigert misstag. Han ifrågasatte fackets rätt att tvinga
            fram ett kollektivavtal med hans företag.
          </note>
          <note>
            Gustafsson drev ett företag på Gotland med inriktning på vandrarhem
            och restaurangverksamhet.
          </note>
          <note>
            Denna turistanläggning, som hette Ihrebaden, startades kring
            1985. Det var åtta anställda. Ingen i personalen var ansluten
            till något fackförbund.
          </note>
          <note>
            Hotell- och Restauranganställdas Förbund på
          </note>
          <note>
            Gotland sade sig ha fått ett samtal från någon anställd som inte
            skulle vara nöjd med anställningsvillkoren.
          </note>
          <note>
            Om detta samtal faktiskt ägt rum har senare inte kunnat styrkas.
          </note>
          <note>
            Oberoende av detta krävde facket att företagaren, alltså Gustafsson,
            skulle teckna ett kollektivavtal. Det ville varken Gustafsson
            eller hans anställda. Gustafssons personal hade anställningsvillkor
            som de var nöjda med, såväl vad gällde lönen som schematider och
            ledigheter.
          </note>
          <note>
            Förbundet nöjde sig inte med detta, utan Ihrebaden varslades
            om blockad, och blockad inleddes. Här bör nämnas att fackförbundet
            inför denna blockad inte tog kontakt med någon av de anställda.
            För att uppnå full effekt begärde Hotell- och Restauranganställdas
            Förbund sympatiblockader från Livsmedelsarbetareförbundet och
            Handelsanställdas förbund.
          </note>
          <note>
            I och med detta var LO centralt inkopplad.
          </note>
          <note>
            Gustafsson erbjöds ett "hängavtal", med samma innebörd och omfattning
            som kollektivavtalet. Detta
          </note>
          <note>
            "hängavtal" avböjde Gustafsson att teckna.
          </note>
          <note>
            Det kommande året, 1988, öppnade Ihrebaden sin verksamhet igen
            när sommarsäsongen startade.
          </note>
          <note>
            Blockaden fortsatte, vilket gjorde det omöjligt att köpa varor
            från grossister på Gotland. Gustafsson och hans anställda fick
            nog, och juridisk hjälp anlitades för att gå till den svenska
            regeringen med en begäran om att blockaderna skulle stoppas.
          </note>
          <note>
            Säsongen 1989 fortsatte blockaderna från de fyra stora fackförbunden
            Hotell och Restaurang, Livs,
          </note>
          <note>
            Handels och Transport.
          </note>
          <note>
            År 1989 kommer den socialdemokratiska regeringens svar på Gustafssons
            skrivelse. Regeringen avvisar kraven med hänvisning till att fackförbundens
            agerande är lagligt.
          </note>
          <note>
            År 1991 säljs Gustafssons rörelse. Blockader och uteslutning
            ur Svenska Turistföreningen har gjort att kunderna svikit, och
            lönsamheten har försvunnit.
          </note>
          <note>
            Gustafsson driver nu sitt ärende till Europakommissionen. Han
            anmäler Sverige för brott mot Europakonventionen angående skydd
            för de mänskliga rättigheterna och grundläggande friheterna. Saken
            gäller den s.k. negativa föreningsfriheten.
          </note>
          <note>
            När den borgerliga regeringen tillträder hösten
          </note>
          <note>
            1991 är anmälan mot Sverige ett faktum. Saken rörde dels den
            negativa föreningsfriheten, dels rätten till domstolsprövning
            av tvister rörande enskildas civila rättigheter och skyldigheter.
            I beredningen av detta ärende förhöll sig den borgerliga regeringen
            neutral till den bakomliggande konflikten. Regeringen tog alltså
            inte ställning i tvisten mellan Gustafsson och fackföreningen,
            utan eftersträvade en strikt belysning av rättsfrågan.
          </note>
          <note>
            År 1994 tas ärendet upp i Europakommissionen.
          </note>
          <note>
            Kommissionen kommer fram till att en kränkning har förekommit.
            Målet förs då vidare till Europadomstolen.
          </note>
          <note>
            På hösten detta år byter Sverige regering. Socialdemokraterna
            regerar, och lagen om förbud mot blockad av enmans- och familjeföretag,
            som den borgerliga regeringen har infört, rivs nu upp.
          </note>
          <note>
            När målet skall behandlas i Europadomstolen får
          </note>
          <note>
            LO en central roll. Den socialdemokratiska regeringens inställning
            i ärendet var: "Fackföreningens bevekelsegrunder för att starta
            konflikten måste redovisas för domstolen, att konventionsbrott
            måste bestridas och stridsåtgärderna försvaras." De synpunkter
            som regeringen nu för fram inhämtas från LO.
          </note>
          <note>
            År 1996 fann domstolen att frågan om negativ föreningsfrihet,
            dvs. rätten att t.ex. stå utanför en arbetsgivarorganisation,
            visserligen var tillämplig på svensk arbetsmarknad, men att någon
            kränkning inte förelåg i Gustafssons fall.
          </note>
          <note>
            I domen menar man att Gustafsson hade kunnat förhandla till sig
            ett s.k. hängavtal med ett innehåll som skulle vara individuellt
            anpassat till Gustafssons rörelse. Det var också den bild som
            regeringen hade framfört till Europadomstolen.
          </note>
          <note>
            Därefter begärde Gustafsson resning i målet. Som stöd anförde
            han att de uppgifter som den socialdemokratiska regeringen lämnat
            i målet var felaktiga och missvisande.
          </note>
          <note>
            År 1998, alltså förra året, beslutade Europadomstolen att inte
            bevilja Gustafsson omprövning.
          </note>
          <note>
            Fru talman! Här är vi i dag.
          </note>
          <note>
            Bedömningen av den anmälan som konstitutionsutskottet nu granskar,
            dvs. hur regeringen agerat inför
          </note>
          <note>
            Europadomstolen, har vi i utskottet tyvärr inte kunnat enas om.
            Majoriteten, Socialdemokraterna, Miljöpartiet och Vänsterpartiet,
            anser att regeringen har skött detta ärende på ett noggrant sätt
            och att skäl saknas för att rikta kritik mot regeringen. Mot detta
            reserverar vi oss.
          </note>
          <note>
            I den fyrpartireservation som vi ställer oss bakom riktas allvarlig
            kritik mot den socialdemokratiska regeringen och dess agerande.
            Vår kritik riktar sig främst mot två områden. Det första gäller
            de uppgifter som regeringen förmedlade till Europadomstolen.
          </note>
          <note>
            Sanningshalten i de uppgifterna, som inhämtades från
          </note>
          <note>
            LO, kontrollerades över huvud taget inte. Det var alltså en ren
            förmedling av fackförbundets problemformulering, allt i syfte
            att visa att facket hade haft fog för sina stridsåtgärder. Kort
            innan målet skulle upp i Europadomstolen skickade LO ett brev
            till regeringen där man påtalade att en del av materialet som
            man hade lämnat till regeringen, och som blev regeringens eget,
            var "hörsägen och gissningar". Trots denna varning agerade inte
            någon, utan det material som uppenbarligen innehöll felaktigheter
            var det som framfördes till Europadomstolen.
          </note>
          <note>
            I detta fall har regeringen inte agerat med den noggrannhet man
            kan förvänta sig.
          </note>
          <note>
            Det andra området som jag vill nämna är frågan om hängavtal med
            s.k. individuella klausuler. Enligt domstolen skulle Gustafsson
            ha kunnat träffa ett hängavtal med individuell anpassning. Under
            en av
          </note>
          <note>
            KU:s utfrågningar, med LO-juristen Kurt Junesjö, kom frågan upp
            om det fanns några exempel på sådana avtal. Junesjö hävdade att
            sådana fanns. Hittills har emellertid inga individuella hängavtal
            inom Hotell och Restaurang kunnat presenteras för KU. Under
          </note>
          <note>
            KU:s granskning har alltså framkommit att regeringen förmedlade
            argument som hade avgörande betydelse i målet, men som inte hade
            bärighet i verkligheten i Sverige.
          </note>
          <note>
            Även i detta avseende har regeringen inte levt upp till det krav
            på noggrannhet som man borde kunna förvänta sig.
          </note>
          <note>
            Vilka är då konsekvenserna av detta ärende?
          </note>
          <note>
            Oaktat det öde som drabbat Torgny Gustafsson har frågan om möjligheten
            att i Sverige stå utanför en förening och alternativet med att
            teckna ett s.k. hängavtal med anpassade klausuler kommit i ett
            nytt läge. Den svenska arbetsmarknaden har i och med
          </note>
          <note>
            Europadomstolens dom i målet Gustafsson mot Sverige fått en ny
            rättslig dimension.
          </note>
          <note>
            Slutsatsen av domen är att de organiserade intressena visserligen
            har rätt att verka för att kollektivavtal som system utbreds.
            Men i de fall en facklig organisation utövar tvång, genom blockad,
            bojkott eller sympatiåtgärder, för att förmå en oorganiserad arbetsgivare
            att bli bunden av ett kollektivavtal kränks arbetsgivarens negativa
            föreningsfrihet. Endast om individuella avvikelser tillåts i förhållande
            till gällande kollektivavtal är tvånget enligt domen inte att
            se som en kränkning av arbetsgivarens rätt.
          </note>
          <note>
            Detta innebär att det nuvarande organisationsmonopolet, som i
            praktiken jämställer kollektivavtal med medlemskap i organisation,
            kan sägas vara brutet.
          </note>
          <note>
            Förhandlingarna måste alltså innefatta individuella avvikelser
            för att inte också ett framtvingande av ett hängavtal skall anses
            som en kränkning. Att åberopa den negativa föreningsfriheten också
            på den svenska arbetsmarknaden framstår därför som en i hög grad
            relevant och legitim åtgärd. Det är denna omständighet, som alltså
            är en följd av dels att Europakonventionen numera är en del av
            svensk rätt, dels att Europadomstolens avgörande i målet Torgny
            Gustafsson mot svenska staten, som inte bara bör ges större uppmärksamhet
            på arbetsmarknaden utan också föranleder följdändringar i berörd
            lagstiftning. Detta sagt som en kommentar i ärendet.
          </note>
          <note>
            Bakom allt detta står en vanlig svensk medborgare och småföretagare
            som har blivit illa behandlad av den svenska staten.
          </note>
          <note>
            Mot bakgrund av vad som framkommit under
          </note>
          <note>
            KU:s granskning kan inte den socialdemokratiska regeringen undgå
            kritik. Samtliga borgerliga partier har funnit skäl att rikta
            allvarlig kritik mot den regering som inför Europadomstolen brustit
            i kravet på respekt för fakta och allmänna intressen.
          </note>
          <note type="speaker">
            Anf. 119 INGVAR SVENSSON (kd):
          </note>
          <note>
            Fru talman! Det finns förstås en betydande tragik i fallet Torgny
            Gustafsson. Men jag skall här koncentrera mig på de delar vi speciellt
            granskar, dvs. om regeringen på ett korrekt och fullständigt sätt
            förmedlat uppgifter till Europadomstolen. Konstitutionsutskottet
            ägnar sig ju inte åt att överpröva domen i domstolen, utan granskningen
            avser regeringens agerande i ärendet.
          </note>
          <note>
            Fru talman! Den socialdemokratiska regeringen hävdar att den
            inte kunnat gå i god för uppgifter som lämnats från fackföreningen.
            I utfrågningarna klargörs mycket tydligt att regeringen inte ansett
            sig ha befogenheter att pröva sanningshalten i de olika påståendena.
            Dessa uttalanden från regeringens sida är intressanta mot bakgrund
            av vad man kan hitta i regeringens egna handlingar i frågan.
          </note>
          <note>
            Först och främst ansåg sig regeringen behöva
          </note>
          <note>
            "försvara stridsåtgärderna" - observera uttrycket.
          </note>
          <note>
            I statsrådsberedningens egen promemoria till konstitutionsutskottet
            heter det i samband med att statsrådet Leif Blomberg informerades
            i frågan: "Regeringen ansåg att fackföreningens bevekelsegrunder
            för att starta konflikten måste redovisas för domstolen, att konventionsbrott
            måste bestridas och stridsåtgärderna försvaras."
          </note>
          <note>
            Sedan framhåller regeringen vidare i en inlaga den
          </note>
          <note>
            12 september 1995 uppgifter som i statrådsberedningens promemoria
            beskrivs på följande sätt: "- - -
          </note>
          <note>
            redovisade regeringen uppgifter till stöd för att fackföreningen
            fick anses ha haft fog för sina stridsåtgärder."
          </note>
          <note>
            Men i samma promemoria sägs att regeringen inte har och inte
            heller har kunnat gå i god för uppgifterna från fackföreningen
            som sådana.
          </note>
          <note>
            Nähä! Det är märkligt att regeringen samtidigt kan hävda att
            stridsåtgärderna behövde försvaras inför
          </note>
          <note>
            Europadomstolen och att fackföreningen får anses ha haft fog
            för sina stridsåtgärder. För mig, fru talman, förefaller detta
            vara något slags dubbel bokföring.
          </note>
          <note>
            Det finns ett annat uttryck för det: dubbelmoral. Inför
          </note>
          <note>
            Europadomstolen ges en åsikt, inför konstitutionsutskottets frågor
            ges en annan.
          </note>
          <note>
            Fru talman! Vidare säger regeringen att man inte kunnat eller
            haft möjlighet till att pröva sanningshalten i de påståenden som
            facket gjort för att vidta stridsåtgärder. Men sanningen är följande:
            Regeringen prövar till viss del sanningshalten genom ett informellt
            förhör med fackliga företrädare, men ingen kontroll görs hos Torgny
            Gustafsson eller hans anställda.
          </note>
          <note>
            Än märkligare är det att regeringen i en inlaga i november 1997
            inför den s.k. resningsansökan till
          </note>
          <note>
            Europadomstolen på annat sätt försöker bevisa sanningshalten
            i ett av fackens påståenden genom att hänvisa till en intervju
            i Dagens Eko. Påståenden gjorda av facket verifieras - uttrycket
            är regeringens eget - genom hänvisning till en Ekointervju men
            inte genom kontroll hos Torgny Gustafsson eller hans anställda.
          </note>
          <note>
            I slutdelen i samma inlaga efterlyser regeringen muntlig föredragning
            av fackets representanter
          </note>
          <note>
            "speciellt som det påståtts att Domstolen blivit serverad falsk
            information". Undertonen här är helt klar:
          </note>
          <note>
            Regeringen går i god för fackets uppgifter. Ändå påstår utskottsmajoriteten
            att den socialdemokratiska regeringen i flera avseenden sökte
            säkerställa att
          </note>
          <note>
            Europadomstolen skulle få tillgång till ett fullständigt och
            korrekt underlag. Utskottsmajoriteten har tydligen inte granskat
            det egna underlaget.
          </note>
          <note>
            Kanske är det så att det här ställningstagandet från regeringens
            sida inte haft någon betydelse för domstolens utslag. Men det
            spelar ingen roll i det här sammanhanget. De uppgifter som regeringen
            vidarebefordrar till en internationell domstol skall vara fullständiga
            och korrekta; fullständigheten och korrektheten kan ju inte gärna
            uppfyllas om man inte kontrollerar sanningshalten i dem. Det är
            självklart att regeringen förtjänar kritik för detta agerande.
          </note>
          <note>
            Direkt avgörande för domstolens beslut är att det påstås finnas
            individuella hängavtal inom området.
          </note>
          <note>
            Denna fråga har Per-Samuel Nisser tagit upp i ett tidigare inlägg.
            Men det finns inte sådana avtal. Även på denna punkt har domstolen
            blivit vilseförd.
          </note>
          <note>
            Fru talman! Konsekvenserna av detta resonemang är givetvis ett
            stöd för godkännande av anmälan i reservationen på området.
          </note>
          <note type="speaker">
            Anf. 120 ÅSA TORSTENSSON (c):
          </note>
          <note>
            Fru talman! Vad avser granskningsärendet avseende regeringens
            agerande vid Europadomstolens prövning av målet Torgny Gustafsson
            mot svenska staten vill jag börja med att yrka på godkännande
            av anmälan i reservation 1.
          </note>
          <note>
            Torgny Gustafsson är småföretagaren från Gotland som hävdade
            sin rättighet att avstå från att teckna kollektivavtal med någon
            av arbetsgivarorganisationerna. Hans anställda ville inte ansluta
            sig till facket - i detta fall Hotell- och Restauranganställdas
          </note>
          <note>
            Förbund. Facket vidtog sådana kraftiga och omfattande stridsåtgärder
            mot företaget att företagaren
          </note>
          <note>
            Gustafsson så småningom ansåg sig tvingad att sälja företaget.
            Fackets åtgärder var kopplade till att man ansåg att Gustafsson
            inte skötte sina arbetsgivarförpliktelser. Detta hade blivit aktuellt
            via en anställds anmälan per telefon.
          </note>
          <note>
            För snart tio år sedan vände sig Torgny Gustafsson till Europakommissionen
            för de mänskliga rättigheterna och anmälde Sverige - den svenska
            staten -
          </note>
          <note>
            för brott mot Europakonventionen angående skydd för de mänskliga
            rättigheterna och grundläggande friheterna. Torgny Gustafsson
            hävdar, och har hävdat hela tiden, sin rätt att själv som arbetsgivare
            komma överens med sina anställda. De fackliga stridsåtgärderna
            som Gustafsson som småföretagare på Gotland utsattes för utgjorde
            enligt honom en kränkning av hans rättigheter gällande hans rätt
            till skydd mot den negativa föreningsfriheten. Enligt Gustafsson
            ger staten genom svensk lagstiftning inte skydd mot denna kränkning.
          </note>
          <note>
            Ärendet passerar två regeringar. Därmed kommer granskningen att
            visa på olikheter i hur regeringarna har hanterat den enskilde
            företagarens ställning och intressen. Den borgerliga regeringen
            som först ansvarade för ärendet valde att inta en neutral ställning
            och inte att ta ställning för någon av parterna Gustafsson eller
            facket. Därmed valde den borgerliga regeringen att inte gå in
            på orsaken till konflikten.
          </note>
          <note>
            I samband med regeringsskiftet 1994 förändrades hanteringen av
            ärendet. Socialdemokraterna bad LO
          </note>
          <note>
            att redovisa de överväganden som legat till grund för stridsåtgärderna
            på Gotland. I den socialdemokratiska regeringens inlaga till Europadomstolen
            åberopas
          </note>
          <note>
            LO:s uppgifter. Europadomstolens beslut 1996 innebar att Torgny
            Gustafsson förlorade mot svenska staten.
          </note>
          <note>
            Att så skedde berodde framför allt på att information lämnades
            om att småföretagaren Gustafsson skulle kunna teckna ett individuellt
            hängavtal med facket. Den svenska regeringen gav en bild av att
            så kunde ha gjorts. Men Torgny Gustafsson har aldrig själv erhållit
            någon möjlighet att ta ställning till ett sådant hängavtal. KU
            har i sin utfrågning och granskning av ärendet efterlyst ett sådant
            individuellt hängavtal för hotell- och restaurangbranschen men
            har inte heller erhållit något sådant underlag.
          </note>
          <note>
            Det anmärkningsvärda är att uppgifter som direkt påverkat utfallet
            i domstolen inte har kontrollerats.
          </note>
          <note>
            Man har från den socialdemokratiska regeringens sida varit budbärare
            för den fackliga sidans intressen.
          </note>
          <note>
            Regeringen har redovisat att man inte ansåg att det fanns anledning
            att kontrollera de uppgifter som kom via LO innan de fördes vidare.
            Dessutom har det under granskningsförhöret framkommit ett svar
            att den anmälan som en gång låg till grund för fackets kraftfulla
            blockad var ett telefonsamtal från någon som inte har kunnat eller
            kan identifieras.
          </note>
          <note>
            Rätten att teckna individuellt hängavtal är avgörande för Europadomstolens
            beslut. Det är också allvarligt att de uppgifter som förts vidare
            via svensk regering inte har kontrollerats. Detta borde regeringen
            ha gjort eftersom uppgifterna var så avgörande för utfallet av
            domen.
          </note>
          <note>
            Nu skedde inte det. Centerpartiet anser att Sverige har brustit
            i strävan att ständigt lämna fullständig och korrekt information.
            Därmed finns skäl för att rikta allvarlig kritik mot den socialdemokratiska
            regeringen i dess handläggning av ärendet Torgny Gustafsson mot
            svenska staten.
          </note>
          <note type="speaker">
            Anf. 121 HELENA BARGHOLTZ (fp):
          </note>
          <note>
            Fru talman! En person, Torgny Gustafsson, har farit mycket illa
            i detta ärende. De orimliga och illasinnade stridsåtgärder som
            facket vidtog mot honom tvingade honom att lägga ned sin sommarrestaurang
            och kiosk i Ihreviken på Gotland. Han har blivit märkt för livet
            av detta.
          </note>
          <note>
            Men det är inte detta som KU:s granskning skulle handla om, utan
            uppgiften är enligt anmälan att granska om regeringen inför Europadomstolen
            har agerat med den noggrannhet och respekt för fakta och allmänna
            intressen som domstolen har anledning att vänta sig av en regering.
            Men utskottet har också valt att granska regeringens handläggning
            av ärendet inför
          </note>
          <note>
            Europakommissionen, dvs. händelseförloppet innan frågan kom till
            domstolen.
          </note>
          <note>
            Det är två regeringar involverade i detta ärende.
          </note>
          <note>
            Den borgerliga regeringen förhöll sig, helt korrekt, neutral
            till den bakomliggande konflikten mellan
          </note>
          <note>
            Torgny Gustafsson och facket. Den här regeringen ville ha en
            strikt belysning av rättsläget. Skulle Europakommissionen finna
            att Torgny Gustafssons negativa föreningsrätt, dvs. rätten att
            slippa vara med i en arbetsgivarorganisation, hade kränkts och
            att de fackliga stridsåtgärderna från Hotell- och Restauranganställdas
            Förbund inte hade varit befogade skulle
          </note>
          <note>
            Torgny Gustafsson kompenseras och svensk lagstiftning anpassas
            efter Europakonventionen, som nu också gäller svensk rätt.
          </note>
          <note>
            Europakommissionen, som alltså först prövade frågan, fann att
            ett brott mot Europakonventionen hade ägt rum. Svenska staten
            hade varken gett Torgny Gustafsson erforderligt skydd när det
            gällde föreningsfriheten eller levt upp till kommissionens krav
            på ett effektivt rättsmedel.
          </note>
          <note>
            Den socialdemokratiska regeringen, som 1994
          </note>
          <note>
            kom till makten, hade en ny och annorlunda syn på hur Sverige
            skulle handla inför domstolen. Man menade att det var rimligt
            att fackföreningens skäl för att starta konflikten med Torgny
            Gustafsson skulle redovisas och att stridsåtgärderna skulle försvaras.
            Man såg sig helt enkelt som ombud för facket.
          </note>
          <note>
            Trots att regeringen upplyste om att de uppgifter som låg till
            grund för fackets agerande kunde betecknas som mycket osäkra försökte
            inte regeringen kontrollera sanningshalten i uppgifterna. Det
            här förtjänar regeringen mycket stark kritik för.
          </note>
          <note>
            Här har regeringen i sin funktion som företrädare för staten
            brutit mot skyldigheten att alltid sträva efter att konventionsorganen
            får fullständig och riktig information - även när informationen
            talar emot den ståndpunkt som regeringen har intagit i processen.
          </note>
          <note>
            Utskottets granskning visar att Torgny Gustafsson hade kunnat
            teckna ett individuellt hängavtal om han hade velat. Gustafsson
            var enligt svensk rätt på intet sätt skyldig att gå med i någon
            arbetsgivarförening.
          </note>
          <note>
            Han ville inte heller det. Han hade kunnat undvika formellt att
            bli medlem av en arbetsgivarförening genom att teckna ett hängavtal,
            vilket var det som facket begärde. Men några sådana avtal förekommer
            i praktiken inte inom hotell- och restaurangområdet, där Gustafsson
            var verksam. Men om han hade tecknat ett sådant avtal skulle det
            i alla fall ha betytt att hans företag blivit bundet av det kollektivavtal
            som träffats av arbetsgivarna och Hotell- och Restauranganställdas
            Förbund. Hängavtalet skulle också ha gjort honom beroende av de
            här arbetsmarknadsorganisationerna om ytterligare kollektivavtal
            hade träffats mellan en arbetsgivarorganisation och det fackförbund
            som hans anställda tillhörde. Eftersom Gustafsson inte var medlem
            i någon arbetsgivarorganisation hade han varit oförmögen att påverka
            innehållet i senare avtal trots att de hade varit bindande för
            hans företag.
          </note>
          <note>
            Jag instämmer verkligen i reservanternas kritik, att regeringen
            inför domstolen har brustit i kraven på en allsidig belysning
            av svenska förhållanden av betydelse för saken.
          </note>
          <note>
            Fru talman! Avslutningsvis vill jag säga att det som Torgny Gustafsson
            har råkat ut för aldrig får hända igen. Ingen företagare skall
            kunna bli behandlad som han. Det är min stora förhoppning att
            detta blir resultatet av denna trista historia.
          </note>
          <note>
            Jag yrkar på godkännande av anmälan i reservation 1.
          </note>
          <note type="speaker">
            Anf. 122 GÖRAN MAGNUSSON (s):
          </note>
          <note>
            Fru talman! Det här är ett komplicerat ärende, och det är dessutom
            en något komplicerad debatt. Vi talar om det som var ursprunget
            till själva anmälan, nämligen en anmälan från förra riksdagsledamoten
            Sonja
          </note>
          <note>
            Rembo. De som har varit med i riksdagen några år kan erinra sig
            att hon levererade ett avsevärt stort antal anföranden från denna
            talarstol med mycket stark kritik mot den svenska arbetsrätten,
            och hon förespråkade radikalt andra lösningar. Under utskottets
            utfrågning utvidgades granskningen något, eftersom man då fick
            uppgifter om den borgerliga regeringens agerande som gjorde att
            det fanns anledning att också titta på det.
          </note>
          <note>
            Jag skall försöka, fru talman, att något redogöra för gången
            i det här och hur det faktiskt förhåller sig på en rad olika områden.
          </note>
          <note>
            Jag skall inte sticka under stol med att den enskilda personen
            Torgny Gustafsson har haft mycket besvär och mycket bekymmer,
            för att inte säga elände, av detta. Men man kanske också skall
            erinra sig att det Torgny Gustafsson bestämde sig för att genomföra
            var att stå utanför alla slags avtal som finns på den svenska
            arbetsmarknaden. Han ville inte gå med i någon arbetsgivarförening,
            och han ville inte heller skriva ett hängavtal av något slag.
            Det stred mot den uppfattning han hade, nämligen att man inte
            skulle behöva skriva avtal som så att säga ingick normalt på den
            svenska arbetsmarknaden. Det är själva utgångspunkten för tvisten.
            Det finns anledning att erinra sig det.
          </note>
          <note>
            När sedan kommissionen arbetade med den här frågan försökte den
            borgerliga regeringen - det var den borgerliga regeringen som
            ingav svenska statens handlingar till kommissionen, vilket kan
            sägas vara ett förstadium till hela den här processen - påstå
            att den intog en strikt neutral hållning i den här frågan, dvs.
            den bakomliggande konflikten. Det har också sagts av debattörer
            här. Det kan starkt ifrågasättas, särskilt som man nästan i samma
            andetag säger att om det här skulle vara en föreningsrättskränkning
            är åtgärderna obefogade. Man visste alltså egentligen inte så
            mycket om de här åtgärderna, då man aldrig tog in material till
            detta.
          </note>
          <note>
            Bestridandet av föreningsrättskränkningen var också mycket svagt.
            Man bestred det ju egentligen endast i den meningen att man ville
            få saken prövad av kommissionen. Man argumenterade ju inte särskilt
            starkt för att den svenska modellen och de svenska principerna
            var korrekta, utan man överlämnade i praktiken den bedömningen
            till kommissionens eget gottfinnande.
          </note>
          <note>
            Svenska staten fälldes av kommissionen. Det var alltså föreningsrättskränkning.
            Jag skall inte närmare gå in på hur det skall formuleras. 6 §
            i Europakonventionen om mänskliga rättigheter ställde inte tillräckliga
            rättsmedel till förfogande heller. Både regeringen och Torgny
            Gustafsson ville ha upp detta i domstolen, för det är först då
            som utslaget blir bindande för konventionsstaterna.
          </note>
          <note>
            När den processen satte i gång efter regeringsskiftet 1994 upptäckte
            den socialdemokratiska regeringen att kommissionen gjort sin bedömning
            på enbart de uppgifter som Torgny Gustafsson hade lämnat in som
            en part i tvisten. Det var rätt uppenbart att man då såg att det
            vore rimligt för domstolen att också ha tillgång till de uppgifter
            som facket satt på i det här sammanhanget. Därför föranstaltade
            det numera avlidna statsrådet Leif Blomberg om att de här uppgifterna
            skulle införskaffas. Det skedde också.
          </note>
          <note>
            Man skickade så småningom över dem till domstolen med reservationen
            att detta var uppgifter från den andra parten i den bakomliggande
            tvisten. Från den svenska statens sida erbjöd man sig att i domstolen
            ordna ett vittnesförhör som kunde säkerställa eller klarlägga
            kvaliteten i uppgifterna ytterligare. Regeringen hade också ett
            slags vittnesförhör på UD för att försöka få fram en bättre kvalitet
            och bättre säkerhet i uppgifterna.
          </note>
          <note>
            Det var alltså inget konstigt att den svenska regeringen försåg
            domstolen med den andra partens uppgifter, eftersom kommissionens
            domslut byggde på en proportionalitetsbedömning av den bakomliggande
            konflikten. Det var på det sättet som man kom fram till att detta
            var en föreningsrättskränkning.
          </note>
          <note>
            Vad talarna här förespråkar när de talar om regeringens strikta
            neutralitet är att man skulle låta konventionsorganen i Strasbourg
            fortsätta att hantera den här frågan, utan att ha fått information
            om och tillgång till den andra partens ståndpunkter och positioner.
            Jag finner att det resonemanget är mycket märkligt.
          </note>
          <note>
            Får jag, fru talman, skjuta in att det inte råder någon oenighet
            i utskottet om att det skall vara mycket högt ställda krav på
            de uppgifter som regeringen förmedlar till domstolen i Strasbourg.
            Vi behöver inte hålla på att odla den myten att det finns någon
            skillnad på den punkten. Det som utskottet är oenigt om är hur
            man skulle hantera just de här uppgifterna. Då hävdar de fyra
            forna regeringskamraterna att den strikta neutraliteten från den
            borgerliga regeringen var den princip som skulle råda, nämligen
            att inte förse domstolen med några som helst uppgifter. Jag finner
            att detta är ett något märkligt sätt att diskutera hur processföringen
            skall gå till.
          </note>
          <note>
            Vad hände när den svenska staten gav in de här handlingarna i
            domstolsförhandlingen? Kommissionen är alltså nu borta, det är
            en ny omgång i domstolen. Vad hände då? Torgny Gustafsson bestred
            att man kunde lämna in handlingarna i processen. Det ansågs strida
            mot själva processen att föra in nytt material. Det är i och för
            sig en vanlig och godtagbar princip i processföringen att man
            inte skall kunna göra det. Nu ansåg domstolen att det är fullt
            möjligt att göra det. Det strider inte mot Europadomstolens principer.
            Det var i sig okej. Men Torgny Gustafsson hade ytterligare ett
            argument, frånsett det rent processtekniska, nämligen att de uppgifter
            som svenska staten redovisade i den här frågan och som emanerade
            från facket saknade relevans för att bedöma målet. De skulle avvisas
            därför att de saknade relevans för att bedöma målet.
          </note>
          <note>
            Då framstår det som något egenartat när flera talare från talarstolen
            nu säger att det var de här uppgifterna som avgjorde målet. Torgny
            Gustafsson själv ansåg att uppgifterna inte hade någon relevans
            för att avgöra målet. Jag skulle gärna be mina meddebattörer att
            förklara det här resonemanget lite grann. Detta kan man läsa i
            domstolshandlingarna, så det är ingenting som jag har spanat upp
            på egen hand, utan det är klara och offentliga uppgifter.
          </note>
          <note>
            Sedan tycker jag att det är egenartat när man återigen påstår
            att de här uppgifterna var avgörande för målets utgång. Domstolen
            skriver själv att den aldrig har ansett de här uppgifterna ostridiga,
            alltså ifrågasätter uppgifterna och behöver inte för sin handläggning
            klargöra sanningshalten eller korrektheten i uppgifterna. Man
            skriver själv att de inte hade avgörande betydelse för att avgöra
            målet.
          </note>
          <note>
            Här sägs det gång på gång från debattörerna att de hade avgörande
            betydelse. Är det inte att misskreditera domstolen i Strasbourg
            och tala om för den att de hade avgörande betydelse, trots att
            domstolen själv skriver att de inte hade det? Jag tycker att det
            saknas respekt för domstolen i Strasbourg i den argumentationen.
            Men den här argumentationen stämmer in väldigt väl med det politiska
            agitationsarbetet i Sverige för att förändra arbetsrätten. Det
            är det som är poängen i den långa och konstiga reservationen och
            i andra sammanhang som redovisats här.
          </note>
          <note>
            Jag skulle gärna vilja säga att det är möjligt att vi hade haft
            mera klarhet i den borgerliga regeringens agerande i denna fråga
            om det statsråd som enligt varje fall andra statsråd var den mest
            ansvariga i den borgerliga regeringen, Reidunn Laurén, hade haft
            möjlighet att eller velat ställa upp på den utfrågning som utskottet
            inbjöd henne till. Ingen medborgare har någon skyldighet annat
            än aktiva statsråd att komma till utskottet på utfrågningar. Jag
            skulle gärna vilja säga att jag tycker att det för framför allt
            tidigare statsråd och offentligt anställda närmast ingår som en
            medborgerlig skyldighet att ställa upp och försöka reda ut och
            klarlägga frågorna. Jag tycker alltså att det är möjligt att det
            hade varit bättre och att vi då hade sluppit föra en diskussion
            om huruvida den borgerliga regeringen helst av allt hade sett
            att man förlorade det här målet. Då hade man kunnat genomföra
            valprogrammet från 1991 med hjälp av Europadomstolen. Det var
            uppenbart att det var det man gärna såg att man kunde göra på
            den här punkten.
          </note>
          <note>
            Jag tror alltså att det finns anledning att på olika sätt ta
            upp två myter, en som är en myt och en annan som man möjligen
            skall försöka göra till en myt.
          </note>
          <note>
            Den första gäller utgången av processen i Europadomstolen. Får
            jag skjuta in att Torgny Gustafsson beviljades, vilket är mycket
            ovanligt, resning i målet.
          </note>
          <note>
            I resningsprocessen konstaterades att det inte fanns skäl att
            en gång till pröva det här målet, utan domen stod fast. Likväl
            hävdas i svenska medier - Svenska
          </note>
          <note>
            Dagbladet, Dagens Nyheter - i artikel efter artikel att
          </note>
          <note>
            Torgny Gustafsson förlorade målet på de uppgifter som den svenska
            regeringen förde fram. Det är ganska märkligt att man inte kan
            konstatera de faktiska omständigheterna i frågan, läsa och ta
            till sig vad domstolen själv skriver om dessa mycket omdebatterade
            uppgifter. När jag hör debatten och har tagit del av tidigare
            debatter kan jag inte undgå att säga att de här uppgifterna spelar
            en mycket större roll i den svenska debatten på det här området
            än vad de någonsin har gjort i Europadomstolen. Här använder man
            detta för att föra ett slags inrikespolitik för att i grunden
            förändra arbetsrätten. Jag ifrågasätter det naturligtvis men inte
            rätten att driva propagandan, men jag tycker att det är trist
            att det blir en hård politisering i konstitutionsutskottets granskning
            av ärendet. Det som är partipolitik och kärnan i det politiska
            borde vi kunna klara av i något annat sammanhang.
          </note>
          <note>
            Fru talman! Jag skall alldeles strax sluta, men jag vill säga
            en sak till Per-Samuel Nisser. Han läste upp de fyra borgerliga
            partiernas reservation, och den kändes kanske inte riktigt trovärdig.
            Därmed försökte han att etablera nästa myt, nämligen att domstolens
            utslag och utgången i Strasbourg skulle förändra förutsättningarna
            på den svenska arbetsmarknaden.
          </note>
          <note>
            Det skulle innebära att det finns en ny rättslig dimension i
            det hela - så uttrycker man saken.
          </note>
          <note>
            Det finns ju inget fog för detta. Tvärtom finns det ett utslag
            i Arbetsdomstolen som går i samma riktning, dvs. att det inte
            innebär någon kränkning av föreningsrätten och att stadgarna om
            mänskliga rättigheter inte leder fram till att man måste tillhöra
            någon arbetsgivarorganisation. Men det fritar inte någon från
            att skriva avtal av det ena eller andra slaget med de fackliga
            organisationerna på den svenska arbetsmarknaden.
          </note>
          <note>
            Därför finns det inte någon sådan möjlighet. Jag tycker bara
            att det var ett fräckt försök att utnyttja den här frågan för
            att etablera ett resonemang om att detta skulle innebära en ny
            rättslig dimension på den svenska arbetsmarknaden. Arbetsdomstolsutslaget
            stöder sig just på utslaget i Europadomstolen i målet mot Torgny
            Gustafsson.
          </note>
          <note>
            Fru talman! Jag har redan yrkat i dessa frågor. För övrigt kommer
            kammaren inte att ta ställning till betänkandet i dess helhet
            på annat sätt än att det anmäls och inte heller till reservationerna.
            Jag förmodar att det blir en replikomgång, och då har jag tillfälle
            att ytterligare utveckla en del resonemang.
          </note>
          <note type="speaker">
            Anf. 123 PER-SAMUEL NISSER (m) replik:
          </note>
          <note>
            Fru talman! Göran Magnusson tar upp frågan om hängavtal och att
            ett sådant inte skulle ha haft någon större betydelse i Europadomstolen.
            Ett av huvudargumenten i Europadomstolens beslut var ju att Torgny
            Gustafsson hade haft möjlighet att teckna ett hängavtal med s.k.
            individuell klausul.
          </note>
          <note>
            Det var detta som vi i konstitutionsutskottet ville se exempel
            på, men det har vi inte sett. Min fråga till
          </note>
          <note>
            Göran Magnusson är om han någon gång har sett exempel på hängavtal
            med individuell klausul som är kopplat till hotell- och restaurangbranschen.
            Om han inte har gjort det, vilket jag inte tror, då är frågan
            om det var rätt av den socialdemokratiska regeringen att föra
            fram dessa argument som var så avgörande utan att man kontrollerade
            dem.
          </note>
          <note type="speaker">
            Anf. 124 GÖRAN MAGNUSSON (s) replik:
          </note>
          <note>
            Fru talman! Hängavtal är ju inte alldeles ovanligt på den svenska
            arbetsmarknaden. Det har använts bl.a. för att skriva avtal med
            arbetsgivare som inte vill gå med i Svenska Arbetsgivareföreningen
            eller i någon annan arbetsgivarorganisation. Skälet kan vara ideologiskt
            eller ekonomiskt, att det är för dyrt att vara med. Hängavtal
            är ju inte någon helt ovanlig eller konstig företeelse.
          </note>
          <note>
            Individualiteten i hängavtalen finns naturligtvis också. Men
            fackföreningarna och de fackliga organisationerna - vare sig det
            handlar om LO, TCO eller
          </note>
          <note>
            SACO - kan skriva hängavtal som är individualiserade på det sättet
            att de avviker kraftigt från kollektivavtalen. Det är klart att
            kollektivavtalen anger ett golv. När det gäller lönefrågor och
            andra frågor är avtalen över huvud taget minimiavtal. Löner kan
            sättas väsentligt högre än vad som står i både kollektivavtal
            och hängavtal, om man nu vill det. Såvitt jag vet har väl fackföreningarna
            aldrig haft någonting emot högre löner än minimilöner.
          </note>
          <note>
            Jag tror att man är ute på väldigt farlig väg här.
          </note>
          <note>
            Poängen i resonemangen är att Torgny Gustafsson inte heller var
            intresserad av ett individualiserat hängavtal. Han var intresserad
            av att inte skriva något avtal där någon fackförening var inblandad.
            Det var poängen i Torgny Gustafssons position, och det är den
            som han hela tiden har drivit. Det var därför som man ansåg att
            dessa uppgifter var irrelevanta. Det handlade inte om ifall det
            var bättre eller sämre på det ena eller andra sättet i avtalet,
            utan processen i Strasbourg handlade om att man inte skulle behöva
            skriva avtal med någon fackförening.
          </note>
          <note type="speaker">
            Anf. 125 PER-SAMUEL NISSER (m) replik:
          </note>
          <note>
            Fru talman! Kan det vara så att målet Gustafsson mot svenska
            staten var så principiellt viktigt angående den negativa föreningsfriheten
            att den socialdemokratiska regeringen gav vika för noggrannhet
            och kontroll när det gäller det material som man lämnade?
          </note>
          <note>
            Vi hade en utfrågning med förre statsminister
          </note>
          <note>
            Ingvar Carlsson. På frågan om man bör vidareförmedla material
            svarade han: Om man inser att en uppgift är helt felaktig, anser
            jag att man inte skall vidarebefordra den. Så sade Ingvar Carlsson.
          </note>
          <note>
            Min fråga till Göran Magnusson är om han anser att en regering
            skall överlämna okontrollerat material till en domstol, trots
            att uppgiftslämnaren har uppgivit att uppgifterna inte är korrekta.
          </note>
          <note type="speaker">
            Anf. 126 GÖRAN MAGNUSSON (s) replik:
          </note>
          <note>
            Fru talman! Det är klart att man medvetet inte skall vidarebefordra
            felaktiga uppgifter. Om det rör sig om uppgifter vilkas korrekthet
            man till hundra procent inte kan kontrollera skall man skicka
            med en reservation.
          </note>
          <note>
            Man skall ju inte underkänna domstolens kompetens att bedöma
            uppgifterna, och domstolen ansåg också att uppgifterna inte var
            ostridiga. Regeringen redogjorde ju för vad det var för slags
            uppgifter och för vem som hade levererat dem. Jag tycker inte
            att det finns anledning att lägga regeringen någonting till last
            på den punkten, utan det förbättrade beslutsunderlaget för domstolen.
            Sedan tyckte inte domstolen att det var särskilt avgörande för
            fortsättningen.
          </note>
          <note>
            Naturligtvis tycker inte heller jag att man skall skicka uppgifter
            som man inte har grund för, utan att tala om vilken karaktär uppgifterna
            har. Det är alldeles uppenbart.
          </note>
          <note type="speaker">
            Anf. 127 INGVAR SVENSSON (kd) replik:
          </note>
          <note>
            Fru talman! Jag vet inte om det är fel på ljudtekniken här i
            kammaren, men nog borde Göran Magnusson ha uppfattat att jag inte
            påstod att dessa uppgifter var avgörande för domens utgång. Vad
            jag sade var att oavsett om uppgifterna var det eller inte skulle
            de vara korrekta och fullständiga.
          </note>
          <note>
            I en tidigare omgång här replikerade Göran Magnusson på Mats
            Einarssons inlägg. Han sade då att uppgifterna i boken Kommunistjägarna
            inte hade något fog för sig. Göran Magnusson använde alltså uttrycket
            "fog för sig". Jag vill bara fråga om det finns någon substans
            bakom uttrycker "fog för sig".
          </note>
          <note>
            Det är nämligen så att regeringen ansåg att fackföreningen hade
            "fog" för sitt agerande, och det måste finnas någon substans bakom
            detta. Regeringen ville försvara stridsåtgärderna samtidigt som
            man säger att regeringen inte ansåg sig kunna gå i god för uppgifterna
            från facket. Hur får Göran Magnusson detta att gå ihop?
          </note>
          <note>
            Jag har ytterligare en fråga: Kan man förmedla fullständiga och
            korrekta uppgifter utan att kontrollera sanningshalten i dem?
          </note>
          <note type="speaker">
            Anf. 128 GÖRAN MAGNUSSON (s) replik:
          </note>
          <note>
            Fru talman! Om man skall garantera uppgifterna måste man naturligtvis
            ha kontrollerat dem. Det är alldeles uppenbart. Vad regeringen
            gjorde - och nu upprepar jag det för jag vet inte vilken gång
            i ordningen - var att man vidarebefordrade uppgifterna och angav
            vem som var uppgiftslämnare. Man erbjöd sig också på olika sätt
            att försöka medverka till att säkerställa korrektheten i uppgifterna.
            Jag tycker alltså inte att det har inträffat så mycket märkligt
            på den punkten, särskilt som uppgifterna senare inte alls hade
            de betydelse som andra talare än Ingvar Svensson med kraft har
            pläderat för här.
          </note>
          <note>
            Jag skall försöka att hinna med en facklig grundkurs på en minut
            och tolv sekunder. Det är ju inte så som jag får ett intryck av
            att en del talare här hävdar, att en fackförenings rätt att kräva
            ett avtal - jag bortser från om det rör sig om kollektivavtal
            eller hängavtal - hänger ju inte samman med att någon person som
            är anställd i företaget anmäler medlemskap och att man vill ha
            ett kollektivavtal. Rätten finns ju oberoende av om det finns
            fackföreningsmedlemmar och oberoende av vilken nivå anställningsvillkoren
            har.
          </note>
          <note>
            Anställningarna måste inte vara dåliga för att man skall kunna
            kräva ett kollektivavtal. Kollektivavtalet har ju en mycket vidare
            ram. Detta är lite av vad LO
          </note>
          <note>
            lär ut i sina fackliga grundkurser. Jag tycker att det är lite
            trist om man betraktar LO eller facken som något slags institution
            i samhället dit människor lämnar in en anmälan för att få kollektivavtal.
          </note>
          <note>
            Det är en ideell förening som verkar på ett helt annat sätt.
            Rätten att kräva avtal är grundläggande i svenska arbetsrättsförhållanden.
            Det är den som de fyra forna regeringskamraterna vill undergräva.
          </note>
          <note type="speaker">
            Anf. 129 INGVAR SVENSSON (kd) replik:
          </note>
          <note>
            Fru talman! Jag bad inte om en facklig grundkurs utan om ett
            svar på mina frågor, men det fick jag inte.
          </note>
          <note>
            Skall jag tolka Göran Magnusson så att det inte finns någon substans
            alls i uttrycket "fog för sig"?
          </note>
          <note>
            När regeringen säger att den vill försvara stridsåtgärderna kan
            man inte heller lita på att den verkligen vill försvara stridsåtgärderna.
            Det handlar om att man inte har kunnat gå i god för att uppgifterna
            från facket är korrekta.
          </note>
          <note>
            Det var också en intressant svängning när det gällde att kontrollera
            sanningshalten. Det handlade om att vidarebefordra uppgifter och
            inte om att kontrollera dem. Det var mycket intressant.
          </note>
          <note type="speaker">
            Anf. 130 GÖRAN MAGNUSSON (s) replik:
          </note>
          <note>
            Fru talman! Konstitutionsutskottets ordförande sade i en tidigare
            debatt här att uppgifterna så långt möjligt, i görligaste mån,
            naturligtvis skall kontrolleras. Man skall kunna säga: Detta är
            de faktiska omständigheterna. Kan man inte det måste man skicka
            med en reservation. Det var precis vad regeringen gjorde.
          </note>
          <note>
            Nej, det är möjligt att Ingvar Svensson inte begärde en facklig
            grundkurs, men det är inte samma sak som att han inte behöver
            en facklig grundkurs. Det var därför jag ville lägga ut texten
            lite grann kring detta.
          </note>
          <note>
            Återigen tillbaka till frågan. Reglerna är sådana på svensk arbetsmarknad
            att en facklig organisation har rätt att kräva ett avtal. Jag
            skall inte tynga kammaren med att berätta om mina egna erfarenheter
            som arbetsgivare på detta område. Jag har faktiskt varit arbetsgivare
            och representerat företagsägaren, ett offentligt företag, där
            två fackliga organisationer kommit i konflikt med varandra om
            vem som skall ha avtalsrätten.
          </note>
          <note>
            Det är en mycket komplicerad och intressant fråga. Men den ligger
            lite utanför detta. Den ingår kanske inte ens i en facklig grundkurs,
            utan det är i så fall överkursen. I vart fall måste man när man
            diskuterar detta komma ihåg att det är grundläggande på den svenska
            arbetsmarknaden att man träffar avtal mellan arbetsgivaren och
            de fackliga organisationerna.
          </note>
          <note>
            Det är också det som domstolen i Strasbourg har tagit fasta på.
            Den har sagt att detta är grundläggande och väsentligt på den
            svenska arbetsmarknaden.
          </note>
          <note>
            Konventionen om mänskliga rättigheter ger inte en arbetsgivare,
            vare sig liten eller stor, rätt att vägra att skriva avtal. Den
            ger rätten att inte vara med i en arbetsgivarförening. Men avtalsfrågan
            kan lösas utan arbetsgivarföreningen. Det är det som är kärnan
            i domstolens utslag på den här punkten.
          </note>
          <note type="speaker">
            Anf. 131 KENNETH KVIST (v):
          </note>
          <note>
            Fru talman! Jag har tidigare i dag gjort en sammanfattning av
            vad som har hänt i det här ärendet.
          </note>
          <note>
            Göran Magnusson har nu gjort det i större detalj. Jag kan bara
            understryka hans historieskrivning, men jag kan kanske också komplettera
            med några saker.
          </note>
          <note>
            De borgerliga företrädarna har här sagt att fackets uppgifter
            är falska. Det har upprepats med olika ord av olika talare. Detta
            är icke belagt.
          </note>
          <note>
            Det är också intressant att se: Vad är det för typ av uppgift
            som den socialdemokratiska regeringen begärde att få in från facket?
            Jo, den ville, jag citerar ur regeringens promemoria: "få en redovisning
            av de överväganden som legat till grund för de stridsåtgäder som
            HRF vidtagit mot Torgny Gustafsson och varför dessa bedömts som
            nödvändiga".
          </note>
          <note>
            Denna redovisning har regeringen fått. Regeringen har egentligen
            inte haft någon anledning att ifrågasätta dessa redovisningar.
            Dessutom kan regeringen heller inte anställa någon form av förhör
            under ed eller något formellt förhör över huvud taget för att
            utröna om sådana uppgifter är korrekta eller inte. Här får man
            göra en skälighetsbedömning.
          </note>
          <note>
            Vad man har frågat efter är grunderna för fackets handlande -
            och de har man fått - för att ge en allsidig information till
            domstolen om hur läget har varit i den bakomliggande konflikten.
            Det är inte så att Europadomstolen skulle döma mellan facket och
            Gustafssons företag. Den skulle döma om statens rätt att ha en
            viss lagstiftning och vissa principer på arbetsrättens område
            eller inte.
          </note>
          <note>
            Vidare har det här gjorts gällande att den borgerliga regeringen
            valde vad man kallade "en neutral ställning". Nej, den valde ingen
            neutral ställning. Den valde att inte se till att båda parternas
            syn på den bakomliggande konflikten kom fram, utan den nöjde sig
            med att den anmälande partens syn på konflikten, som ju redan
            fanns hos domstolen, blev oemotsagd.
          </note>
          <note>
            Därmed brast egentligen den borgerliga regeringen i neutralitet.
          </note>
          <note>
            Fru talman! Det är intressant att citera vad regeringens ombud
            sagt om detta. Han var med på ett möte där, som han mindes, både
            statsrådet Hellsvik och statsrådet Laurén var med. Han säger att
            vid det mötet "- - - stod det klart för alla närvarande att detta
            var ett mål som så att säga politiskt passade in i det reformarbete
            som den borgerliga regeringen ville genomdriva på arbetsrättens
            område. Yttrandet fingranskades i Justitiedepartementet av den
            borgerliga regeringen. Genomgående var de justeringar som gjordes
            i syfte att tona ned bestridandet av konventionsbrott i kommissionen".
          </note>
          <note>
            Vidare anförde regeringens ombud: Jag fick under hand fullt klart
            för mig att den borgerliga regeringen inte skulle beklaga om målet
            förlorades. Så var inställningen och attityden hos den borgerliga
            regeringen när det gällde att försvara svensk lagstiftning och
            en princip på svensk arbetsmarknad.
          </note>
          <note>
            Man ville förlora därför att man med hjälp och stöd av Europeiska
            kommissionen och Europadomstolen skulle kunna undergräva arbetsrätten,
            fackets ställning och de anställdas position på arbetsmarknaden.
            Det var vad den borgerliga regeringen önskade.
          </note>
          <note>
            Det var därför detta inte gick som besvikelsen är stor, och det
            är därför som man fullföljer det med en anmälan till konstitutionsutskottet
            där man försöker att konstruera fram att regeringen lämnat oriktiga
            uppgifter, vilket regeringen inte har gjort.
          </note>
          <note>
            Den har betonat att de uppgifter som den har vidarebefordrat
            är en partsinlaga. Den har också erbjudit sig att ta fram vittnen
            till domstolen för att domstolen skall kunna utröna sanningshalten
            i detta, något som regeringen själv inte har formella möjligheter
            till.
          </note>
          <note>
            Saken borde alltså vara helt klar. Den socialdemokratiska regeringen
            har icke här gjort något konstitutionellt felaktigt eller anmärkningsvärt.
            Det anmärkningsvärda i sammanhanget är snarare den borgerliga
            regeringens underlåtenhet att försvara sig.
          </note>
          <note>
            Snarare närmast bad man om ett nederlag för att på det viset
            få ett politiskt stöd av en europeisk instans för att kunna ändra
            lagstiftningen i Sverige på ett för de anställda negativt sätt.
            Det hade ju så att säga politiskt underlättat för borgerligheten.
            Det anmärkningsvärda är väl också de skarpa tongångarna i de borgerliga
            partiernas reservation i det här ärendet, som jag tycker går långt
            utöver vad som borde vara rimligt ens om man själv stod på den
            sidan. Men det får står för dem.
          </note>
          <note>
            Det är också så att man diskuterar det här med hängavtal och
            gör stor affär av detta. Tyvärr har inte hotell- och restaurangfacket
            skickat in några exempel.
          </note>
          <note>
            Men de skriver ju själva i ett brev till LO:s rättsskydd att
            det finns möjligheter att göra lokala avvikelser från huvudregeln
            när det gäller avtal på flera punkter.
          </note>
          <note>
            Det gäller arbetstidens förläggning. Det gäller också måltidsuppehåll
            och andra saker. Det kan också förekomma avvikelser i lönesättning
            även om det är något som man givetvis inte bejakar från centralt
            håll.
          </note>
          <note>
            Detta har Hotell- och Restaurang framhållit i ett brev. Likväl
            hävdar borgerliga ledamöter här att det inte förekommer några
            hängavtal på hotell- och restaurangområdet. Det är faktiskt så
            att hängavtal är oerhört vanliga på den svenska arbetsmarknaden.
            Det är inget märkligt med detta, och det finns ingen anledning
            att ifrågasätta hotell- och restaurangfackets uppgifter om att
            det förekommer också på deras område.
          </note>
          <note>
            Det finns inget belägg för det här som de borgerliga partierna
            försöker göra ett stort nummer av i sin reservation. De blottlägger
            i detta egentligen bara sin egen okunnighet om hur arbetsmarknaden
            fungerar och om hur verkligheten ser ut för fackföreningarna.
          </note>
          <note>
            Fru talman! Jag ber därmed att få yrka avslag på den borgerliga
            reservationen. Jag yrkar också på godkännande av konstitutionsutskottets
            anmälan.
          </note>
          <note type="speaker">
            Anf. 132 INGVAR SVENSSON (kd) replik:
          </note>
          <note>
            Fru talman! Jag fick inget svar av Göran Magnusson, och Kenneth
            Kvist utgör ju mellanbrodern i den här majoriteten så jag tänker
            ställa samma fråga till honom. Finns det någon substans bakom
            det här uttrycket "fog för sig"? Regeringen säger ju att fackföreningen
            hade fog för sitt agerande, dvs. för stridsåtgärderna. Regeringen
            vill försvara stridsåtgärderna.
          </note>
          <note>
            Samtidigt säger man att regeringen inte kunnat gå i god för uppgifterna
            från facket. Men dessa uppgifter låg ju till grund för stridsåtgärderna.
            Hur får Kenneth
          </note>
          <note>
            Kvist detta att gå ihop?
          </note>
          <note>
            Jag vill också ta upp den andra frågan. Hur skall man kunna förmedla
            fullständiga och korrekta uppgifter utan att kontrollera sanningshalten
            i dem? Det vore intressant om Kenneth Kvist kunde besvara den
            frågan.
          </note>
          <note type="speaker">
            Anf. 133 KENNETH KVIST (v) replik:
          </note>
          <note>
            Fru talman! Jag uppfattade inte riktigt den sista frågan, den
            som det skulle vara så intressant om jag svarade på. Den får väl
            Ingvar Svensson återkomma med i nästa replik.
          </note>
          <note>
            När det gäller detta med om facket hade fog vill jag säga att
            svensk fackföreningsrörelse aldrig har vidtagit stridsåtgärder
            om det inte har funnits fog för dem. Jag tillhör den del av arbetarrörelsen
            som kanske skulle kunna betecknas som den mer radikala och otåliga.
            Jag har tyckt att facket många gånger har varit trögt när det
            gäller att vidta stridsåtgärder. Jag tror inte att man kan säga
            att svensk fackföreningsrörelse alldeles utan anledning väljer
            att gå till strid för sina medlemmars intressen.
          </note>
          <note>
            Det är ju faktiskt fackets och dess medlemmars intresse att det
            finns avtal på svensk arbetsmarknad.
          </note>
          <note>
            Det är fackets och dess medlemmars intresse att slå vakt om principerna
            för rätten till organisering och rätten till kollektivavtal. Detta
            är fog nog för facket att vidta stridsåtgärder. Den rätten har
            man enligt svensk arbetsmarknadslagstiftning för närvarande.
          </note>
          <note>
            Det är en rätt som ni vill undergräva för fackföreningsrörelsen,
            men den finns. I fråga om det företag som vi diskuterar i den
            bakomliggande konflikten, som nu inte är föremål för KU:s granskning
            i sig, har fackföreningsrörelsen ansett sig ha fog. Det är tillräckligt.
          </note>
          <note type="speaker">
            Anf. 134 INGVAR SVENSSON (kd) replik:
          </note>
          <note>
            Fru talman! Kenneth Kvist undviker också att svara på frågan.
            Det gällde ju inte om facket har haft fog för detta utan hur regeringen
            har hanterat den här frågeställningen. Regeringen säger att man
            inte kan gå i god för uppgifterna från facket. Men samtidigt säger
            man att facket har haft fog för sina stridsåtgärder. Man vill
            försvara dessa stridsåtgärder inför domstolen, men man kan alltså
            inte gå i god för uppgifterna. Jag undrade bara hur Kenneth Kvist
            fick den här logiken att stämma.
          </note>
          <note>
            Nu skall jag upprepa den fråga som Kenneth
          </note>
          <note>
            Kvist inte uppfattade tidigare och som också är väldigt intressant:
            Hur kan man förmedla fullständiga och korrekta uppgifter utan
            att kontrollera sanningshalten i dessa uppgifter?
          </note>
          <note type="speaker">
            Anf. 135 KENNETH KVIST (v) replik:
          </note>
          <note>
            Fru talman! Det kan man göra därför att regeringen ansåg att
            den ville ge den korrekta informationen om fackets bevekelsegrund.
            Och den gav också denna korrekta information om fackets bevekelsegrund.
          </note>
          <note>
            Sedan är det inte regeringens sak att så att säga gå in och recensera
            fackets bevekelsegrund.
          </note>
          <note>
            Det är ju egentligen också svaret på den första frågeställningen.
            Facket vidtar stridsåtgärder och har rätt att göra detta. Då menar
            regeringen att det därigenom finns fog, eftersom frontställningen
            så att säga såg ut som den gjorde. Jag har alltså inte undvikit
            att svara på den frågan.
          </note>
          <note>
            Det finns här ingen anledning till konstitutionell kritik av
            regeringen. Det är helt klart. Däremot har den borgerliga regeringen
            anmärkningsvärt nog brustit i att försöka försvara svensk lagstiftning
            och den svenska modellen.
          </note>
          <note type="speaker">
            Anf. 136 ÅSA TORSTENSSON (c) replik:
          </note>
          <note>
            Fru talman! Kenneth Kvist upprepar det som även
          </note>
          <note>
            Göran Magnusson tidigare argumenterat för, att det inte finns
            något påstående om att hängavtalet skulle ha varit avgörande för
            domstolens slutliga bedömning. Då måste man ställa frågan om majoriteten
            själv ställer sig bakom den skrivning man har. Jag läser innantill:
          </note>
          <note>
            "När Europadomstolen i sin dom konstaterade att
          </note>
          <note>
            Torgny Gustafssons negativa föreningsrätt inte hade kränkts lade
            domstolen särskild vikt vid två sakförhållanden. För de första
            hade Torgny Gustafsson två möjligheter att gå med på vad HRF begärde
            i fråga om villkoren för hans anställda, antingen att gå med i
            en arbetsgivarorganisation eller att teckna hängavtal."
          </note>
          <note>
            Vad står då "särskild vikt" för? Naturligtvis innebär det här
            med särskild vikt att detta med hängavtal var med i Europadomstolens
            slutliga bedömning. Då är det berättigat att ställa frågan om
            Kenneth Kvist står bakom majoritetsskrivningen. Och som en följdfråga
            kan man naturligtvis undra: Är det då inte viktigt, när det är
            av särskild vikt i en bedömning, att man också kan bevisa hur
            detta hängavtal kan se ut?
          </note>
          <note>
            Och är det inte viktigt att också Kenneth Kvist som ledamot i
            konstitutionsutskottet skulle ha möjlighet att erhålla ett sådant
            hängavtal för att kunna göra en bedömning av den information som
            regeringen har lämnat vidare?
          </note>
          <note type="speaker">
            Anf. 137 KENNETH KVIST (v) replik:
          </note>
          <note>
            Fru talman! Nu måste nog Åsa ha hört saker i mitt inlägg som
            jag inte har sagt. Jag har aldrig förnekat att hängavtalet spelar
            en roll för den här domen. Jag säger att det väl inte är så märkligt.
            Hängavtal är vanligt förekommande på svensk arbetsmarknad, och
            möjlighet till hängavtal finns såvitt jag vet på varje avtalsområde
            - även på Hotell- och Restaurangs område. Hotell- och Restaurang
            svarar också i ett brev som LO:s rättsskydd har förmedlat att
            det visst förekommer hängavtal med olika individuella avvikelser
            i. Det finns väl ingen anledning att ifrågasätta det? Detta är
            ett utomordentligt vanligt instrument på svensk arbetsmarknad.
          </note>
          <note>
            Jag kan inte förstå annat än att det blottlägger okunnighet om
            hur det ser ut på arbetsmarknaden vad gäller avtal när man gör
            en så stor sak av detta och ifrågasätter eller låtsas som att
            hängavtal inte existerar.
          </note>
          <note type="speaker">
            Anf. 138 ÅSA TORSTENSSON (c) replik:
          </note>
          <note>
            Fru talman! Kenneth Kvist, det blottlägger också en brist på
            argument när man som ledamot i konstitutionsutskottet på en direkt
            fråga inte kan erhålla en sådan bevisföring i ett ärende som egentligen
            hela utskottet bedömt som väldigt viktigt.
          </note>
          <note type="speaker">
            Anf. 139 KENNETH KVIST (v) replik:
          </note>
          <note>
            Fru talman! Som jag sagt så behövs det inte för min del. Jag
            vet att hängavtal är utomordentligt vanliga på svensk arbetsmarknad.
            I ett sådant här fall -
          </note>
          <note>
            alltså när en arbetsgivare inte vill gå med i en arbetsgivarförening
            - kan det självklart slutas ett hängavtal.
          </note>
          <note>
            Som partisekreterare i Vänsterpartiet har jag varit med om att
            göra det för våra anställda. Vi ville inte tillhöra SAF - det
            var innan så att säga föreningslivets egen arbetsgivarorganisation
            fanns. Då fick vi ett hängavtal med Handels. Vi fick t.o.m. ett
            undantag på lönesidan därför att vi inte kunde betala våra funktionärer
            lika höga löner som ABF. Det var ingenting märkvärdigt, utan sådana
            hängavtal förekommer. Det var ingen som ens höjde ögonbrynen över
            att det här förekom. Detta förekommer alltså på arbetsmarknaden
            och är utomordentligt vanligt. Den här möjligheten finns således;
            den möjligheten har den arbetsgivare som inte vill vara med i
            en arbetsgivarorganisation.
          </note>
          <note type="speaker">
            Anf. 140 PER-SAMUEL NISSER (m) replik:
          </note>
          <note>
            Fru talman! Kenneth Kvist tar upp den borgerliga regeringens
            inställning i frågan. Men det var så att den borgerliga regeringen
            förhöll sig neutral till den bakomliggande konflikten. Sverige
            var anslutet till
          </note>
          <note>
            Europakonventionen och man ville se på rättsläget, dvs. hur det
            var med överensstämmelsen mellan svensk lag och Europakonventionen.
          </note>
          <note>
            Kenneth Kvist sade att den borgerliga regeringen förmedlade en
            parts åsikt men den borgerliga regeringen förmedlade faktiskt
            inte någon parts åsikt eller ståndpunkt i det här fallet. Vad
            man gjorde var att man skickade ett eget yttrande till kommissionen
            där man bl.a. beskrev den svenska modellen, så i det här fallet
            tycker jag att man kan påstå att den borgerliga regeringen drev
            en rak linje.
          </note>
          <note>
            Kenneth Kvist pratar mest om den borgerliga regeringen. Han säger
            inte så mycket om den socialdemokratiska. Kärnfrågan i denna granskning
            är om det kan anses att den socialdemokratiska regeringen agerade
            på ett noggrant och trovärdigt sätt när man förmedlade material
            till Europadomstolen gällande detta mål. Jag är av den tydliga
            åsikten att den socialdemokratiska regeringen inte var noggrann
            när det gällde kontroll och de uppgifter som man levererade.
          </note>
          <note>
            Min fråga till Kenneth Kvist är om han tycker att regeringen
            skall överlämna okontrollerat material till domstol trots, som
            i det här fallet, att uppgiftslämnaren påtalat att uppgifterna
            inte är korrekta.
          </note>
          <note type="speaker">
            Anf. 141 KENNETH KVIST (v) replik:
          </note>
          <note>
            Fru talman! Regeringarna skall naturligtvis överlämna så korrekt
            material som möjligt. Men här ansåg man, och man hade rätt att
            anse det, att man ville överlämna fackets bevekelsegrund till
            domstolens kännedom. Det gjorde man också. Regeringen hade ingen
            anledning att inför domstolen så att säga recensera det som var
            fackets bevekelsegrund.
          </note>
          <note>
            Det är inte korrekt att den borgerliga regeringen väljer en neutral
            ställning, som det heter. Det är en mycket märklig position. Den
            borgerliga regeringen visste mycket väl att kärandens, mot svenska
            staten, syn på den bakomliggande konflikten förelåg hos domstolen.
            I det läget låter man så att säga denna redan i domstolen förekommande
            partsinlaga vara den enda och oemotsagda partsinlagan. Den borgerliga
            regeringen lyfter inte ett finger för att göra bekant också att
            det fanns en annan synpunkt på det hela.
          </note>
          <note>
            Detta med de upprepade påståenden som dess ombud gjorde, att
            de gjorde detta i akt och mening att de gärna - nu färgar eller
            tillspetsar jag kanske något hans inlägg - såg att de förlorade
            detta därför att detta skulle kunna användas och även underlätta
            inrikespolitiska förändringar som man visste skulle väcka en mycket
            stark opposition från en samlad arbetarrörelses sida.
          </note>
          <note type="speaker">
            Anf. 142 PER-SAMUEL NISSER (m) replik:
          </note>
          <note>
            Fru talman! För att återgå till den socialdemokratiska regeringen
            är återigen min fråga: Varför finns det inte med i majoritetens
            text något om att det faktiskt är fel att förmedla okontrollerat
            material, som det uppenbart var i det här fallet?
          </note>
          <note type="speaker">
            Anf. 143 KENNETH KVIST (v) replik:
          </note>
          <note>
            Fru talman! I majoritetens text understryks nödvändigheten av
            en god grund, av goda fakta - jag vet inte riktigt hur vi formulerade
            detta i materialet. Som
          </note>
          <note>
            Göran Magnusson flera gånger har betonat är detta inte stridigt.
            Regeringen skall lämna ett fullgott material även om det skulle
            gå dess intressen emot. Men i det här fallet har regeringen bara
            sett det som sin uppgift att för fullständighetens skull informera
            om den bakomliggande konflikten och då se till att domstolen har
            tillgång inte bara till den ena sidans bild utan också till den
            andra sidans bild.
          </note>
          <note>
            Jag kan inte se att detta på något sätt är någonting förgripligt
            eller någonting som gjort att regeringen har ställt sig bakom
            fackföreningens positionering i den bakomliggande konflikten.
            I stället har man bara för allsidighetens skull velat göra detta.
          </note>
          <note>
            Att vara allsidig är, enligt mitt sätt att se saken, att eftersträva
            om inte neutralitet så i varje fall objektivitet. Det har den
            socialdemokratiska regeringen gjort. Därvid har den borgerliga
            regeringen brustit.
          </note>
          <note>
            Den borgerliga regeringens uraktlåtenhet härvidlag kom ju fram
            under granskningens gång, och så kan det ofta vara. En granskning
            som väckts för att man hoppats kunna beslå en regering med fel
            kan faktiskt leda till att det i stället kommer fram saker som
            beslår en annan med fel. Så blev det i det här fallet enligt min
            och majoritetens mening.
          </note>
          <note type="speaker">
            Anf. 144 PER LAGER (mp):
          </note>
          <note>
            Fru talman! Jag behöver inte repetera händelseförloppet i det
            här ärendet eftersom många redan har gjort det. Men det är, anser
            jag, särskilt viktigt att definiera konstitutionsutskottets granskningsuppgift.
          </note>
          <note>
            Granskningen gäller inte den ursprungliga tvisten
          </note>
          <note>
            1987 mellan Torgny Gustafsson och Hotell- och
          </note>
          <note>
            Restauranganställdas förbund eller att bedöma vad som låg bakom
            konflikten. Utskottet har givetvis inte heller haft i uppgift
            att recensera Europakommissionens tidigare utslag eller Europadomstolens
            senare.
          </note>
          <note>
            Granskningen handlar enbart, som jag ser det, om regeringen gjorde
            rätt i att som inlaga lämna över fackets synpunkter på konflikten
            till Europadomstolen; detta utan att i detalj granska sanningshalten
            i inlagan.
          </note>
          <note>
            Jag anser att regeringen handlade rätt och har svårt att se reservanternas
            argument som någonting annat än ett försvar av arbetsgivaren Gustafsson
            i den ursprungliga konflikten. Det är, som sagt, inte utskottets
            uppgift att granska.
          </note>
          <note>
            Dessutom är det fel, menar jag, att säga att inlagan, dvs. fackets
            uppgifter, var densamma som regeringens. Det kan väl inte finnas
            en tvekan om vems uppgifter det var. Regeringen poängterar ju
            detta inför domstolen.
          </note>
          <note>
            Kravet på att kontrollera uppgifterna är en fråga som det givetvis
            går att diskutera eftersom regeringen påpekar att det som är uppenbart
            oriktigt inte heller skall lämnas vidare, och så var det inte
            i detta fallet.
          </note>
          <note>
            Generellt får man nog ändå utgå från att det ligger i en regerings
            intresse att inte göra bort sig eller få sitt förtroende devalverat
            genom att medvetet vidarebefordra oriktiga uppgifter. Detta utgår
            jag från.
          </note>
          <note>
            Fru talman! Det här är just en sådan fråga som jag nämnde i inledningsrundan
            där de traditionella politiska blocken får skarpa konturer och
            bildar klara motpoler.
          </note>
          <note>
            Enligt min mening är det mycket olyckligt att våra uppriktiga
            försök till en seriös och fri granskning på så sätt delvis omvandlas
            till något av ett ideologiskt ställningskrig.
          </note>
          <note>
            Fru talman! Jag yrkar på godkännande av utskottets anmälan och
            avslag på reservationen.
          </note>
          <note type="speaker">
            Anf. 145 INGVAR SVENSSON (kd) replik:
          </note>
          <note>
            Fru talman! Jag har plågat Göran Magnusson och
          </note>
          <note>
            Kenneth Kvist på några punkter, och jag har inte fått några svar.
            Per Lager skall inte tro att han skall komma undan för att han
            är lillebror i denna majoritet.
          </note>
          <note>
            Per Lager säger att det inte var någon tvekan om varifrån uppgifterna
            kom när regeringen förmedlade dem till Europadomstolen. Regeringen
            säger nu till
          </note>
          <note>
            KU att den inte har kunnat gå i god för uppgifterna från facket.
            Samtidigt säger man att facket hade fog för sitt agerande - för
            sina stridsåtgärder - och vill försvara dessa stridsåtgärder.
          </note>
          <note>
            Men bakom detta ligger dessa uppgifter. Hur får
          </note>
          <note>
            Per Lager detta att gå ihop? Hur kan det stämma?
          </note>
          <note>
            Den andra frågan gäller hur man skall kunna förmedla fullständiga
            och korrekta uppgifter utan att kontrollera sanningshalten i uppgifterna.
          </note>
          <note type="speaker">
            Anf. 146 PER LAGER (mp) replik:
          </note>
          <note>
            Fru talman! Jag är rädd att Ingvar Svensson får ett svar som
            liknar de svar han fått av dem som han frågat tidigare. Här var
            det viktiga att lämna vidare uppgifterna om fackets bevekelsegrunder,
            så att de fanns med i domstolens underlag. Nu tillmätte domstolen
            det ingen större vikt, men det som är viktigt i detta sammanhang
            är att uppgifterna om fackets bevekelsegrunder verkligen kom fram
            till domstolen.
          </note>
          <note>
            Vad gäller möjligheten eller skyldigheten att kontrollera uppgifterna
            menar jag, som jag sade i mitt inledningsanförande, att regeringen
            givetvis inte skall lämna vidare klart oriktiga uppgifter. Det
            är så många som har sagt det. Vi utgår ifrån att man inte gör
            det.
          </note>
          <note>
            Ingenting har väl heller bevisat att dessa uppgifter är oriktiga.
            Det finns en del funderingar om vad som eventuellt inte är helt
            korrekt, men det har med hela den osäkra bilden från 1980-talet
            och framåt att göra.
          </note>
          <note>
            Vi menar att det viktiga för regeringen var att lämna ifrån sig
            uppgifterna och tala om att man inte hade fullt ansvar för dem.
            Det var fackets bevekelsegrunder.
          </note>
          <note type="speaker">
            Anf. 147 INGVAR SVENSSON (kd) replik:
          </note>
          <note>
            Fru talman! Vi kan lämna diskussionen om uppgifterna var riktiga
            eller inte därhän. Det gör jag givetvis en bedömning av. Frågan
            är om regeringen hade kontrollerat uppgifterna eller inte. Såvitt
            jag kan bedöma har man inte gjort det. Man har inte brytt sig
            om det, och därmed har man inte heller kunnat vara säker på att
            man förmedlat en fullständig och korrekt information.
          </note>
          <note>
            Jag fick så klart inte något svar på mina frågor om fog, osv.
            Det hade jag heller inte väntat mig. Kan de två andra inte svara
            kan förmodligen inte heller Per
          </note>
          <note>
            Lager göra det.
          </note>
          <note>
            Menar Per Lager att regeringen har gjort en allsidig bedömning
            av det hela, vilket Kenneth Kvist var inne på? Samtidigt säger
            man att man anser att facket har haft fog för sina stridsåtgärder
            och vill försvara dessa stridsåtgärder. Är inte det en partsinlaga
            snarare än en allsidig bedömning, Per Lager?
          </note>
          <note type="speaker">
            Anf. 148 PER LAGER (mp) replik:
          </note>
          <note>
            Fru talman! Det är att förmedla fackets bevekelsegrunder - låt
            vara om det är fackets partsinlaga. Det är i alla fall inte regeringens
            partsinlaga. Det är en inlaga som regeringen förmedlar. Regeringen
            är möjligen budbärare, men det är inte regeringens ståndpunkter.
          </note>
          <note type="speaker">
            Anf. 149 HELENA BARGHOLTZ (fp) replik:
          </note>
          <note>
            Fru talman! Först noterar jag att Per Lager säger att granskningen
            bara skall handla om regeringens agerande inför Europadomstolen.
            Men utskottet har faktiskt också granskat regeringens handläggning
            av ärendet inför Europakommissionen, dvs. det händelseförlopp
            som ägde rum innan ärendet togs upp i
          </note>
          <note>
            Europadomstolen. Det tycker jag är viktigt. Det är ju det som
            stora delar av diskussionen har handlat om, med tanke på vad den
            borgerliga regeringen har sagt.
          </note>
          <note>
            Jag tycker också att det är väldigt svårt att förstå resonemanget
            om att regeringen bara förmedlar fackets bevekelsegrunder utan
            att ta ställning till dem, trots att man anar att facket bygger
            sitt agerande på felaktiga premisser. Regeringen är inte ett ombud
            för facket i detta fall. Regeringen är företrädare för svenska
            staten. Det ställer mycket speciella krav på just det som konventionsorganen
            begär, nämligen en fullständig och riktig information.
          </note>
          <note>
            Jag tycker att det är väldigt viktigt att man ser denna skillnad.
            Man är inte företrädare för facket som motpart till Torgny Gustafsson,
            utan här företräder man staten. Det är det som ger en detta speciella
            extra ansvar för att det man för fram är riktigt och korrekt.
          </note>
          <note type="speaker">
            Anf. 150 PER LAGER (mp) replik:
          </note>
          <note>
            Fru talman! Själva granskningen handlar om huruvida det var rätt
            av regeringen att överlämna denna inlaga - dessa fackets synpunkter
            - till domstolen,
          </note>
          <note>
            Helena Bargholtz, och om det var rätt att göra det utan att i
            detalj närmare granska om varje sak som stod i denna inlaga var
            sanningsenlig eller inte. Det är det frågan handlar om.
          </note>
          <note>
            Jag sade förut att man självklart kan diskutera frågan om hur
            regeringen borde ha granskat inlagan.
          </note>
          <note>
            Hade man tvivlat väldigt starkt på uppgifterna skulle man kanske
            ha varit lite mer noggrann. Det sade faktiskt regeringen och Ingvar
            Carlsson, i detta fall, när vi hade vår utfrågning. Självklart
            lämnar man inte ifrån sig klart oriktiga uppgifter. Det vore rena
            politiska döden för regeringen.
          </note>
          <note>
            Här finns en mångfald av uppgifter som är lite osäkra, men de
            utgör fackets bevekelsegrund. Sedan är det upp till domstolen
            att bedöma detta. Det är inte regeringen i första hand som skall
            göra en sådan bedömning.
          </note>
          <note type="speaker">
            Anf. 151 HELENA BARGHOLTZ (fp) replik:
          </note>
          <note>
            Fru talman! Per Lager talar om lite osäkra uppgifter. Det är
            uppenbart att det fanns mycket starka indikationer på att det
            var felaktiga uppgifter som facket förde fram. Vi som har följt
            detta ärende under långa tider och läst om vad som har sagts har
            sett hur många falska uppgifter som har cirkulerat. Det borde
            ha gjort regeringen som företrädare för staten i detta ärende
            extra noggrann.
          </note>
          <note type="speaker">
            Anf. 152 PER LAGER (mp) replik:
          </note>
          <note>
            Fru talman! Det kan man tycka. Helena Bargholtz talade om starka
            indikationer, men det finns inga bevis för detta. Jag tycker att
            det är en väldig skillnad.
          </note>
          <note>
            Jag utgår ifrån att regeringen hade kontrollerat noggrannare
            om man hade befarat att det fanns klart oriktiga uppgifter. Men
            det gjorde man inte, för man utgick från att det inte var så.
            Det är klart, tycker jag.
          </note>
          <note type="speaker">
            Anf. 153 PER UNCKEL (m):
          </note>
          <note>
            Fru talman! Det har varit intressant att under eftermiddagen
            lyssna till maktens män, undervisande kammaren i grundkursen i
            fackligt arbete. Om inte tiden var så begränsad skulle jag uppta
            kammarens tid med en enkel undervisning om mänskliga rättigheter.
          </note>
          <note>
            Jag skall i stället koncentrera mig på två saker.
          </note>
          <note>
            Jag vill först vända mig till Göran Magnusson. Han sade i ett
            av sina inlägg för en stund sedan följande:
          </note>
          <note>
            "Kan man inte kontrollera uppgifterna får man skicka med en reservation".
            Det är en klok ståndpunkt. Men den reser naturligtvis frågan på
            vilket sätt uppgifterna kontrollerades. Den frågan reser i sin
            tur frågan om regeringen kontrollerade uppgifterna hos Torgny
          </note>
          <note>
            Gustafsson. Nej, har Torgny Gustafsson sagt inför utskottet.
            Kontrollerades uppgifterna hos någon av
          </note>
          <note>
            Torgny Gustafssons anställda? Nej, säger allihopa.
          </note>
          <note>
            Vad vi däremot vet, och vad som har redovisats i utskottets utfrågningar,
            är att det sannolika är att hela denna stridsåtgärd har startats
            på grund av ett falsarium. Längst bak i den bakomliggande historien
            ligger nämligen ett s.k. samtal från någon av Torgny Gustafssons
            anställda till den fackliga rörelsen på Gotland. Det är startpunkten.
          </note>
          <note>
            Men det är en händelse som ser ut som en tanke, namnet på vederbörande
            som ringde har just nu förkommit. Torgny Gustafssons samtliga
            anställda förnekar att samtalet kom från dem.
          </note>
          <note>
            Denna uppgift, som startade konflikten, hade regeringen kunnat
            få förnekad eller klarlagd om den hade försökt. Men inte ens det
            försökte man göra.
          </note>
          <note>
            Reservationer lägger man in, Göran Magnusson, när man har kontrollerat
            och funnit att man inte kommer längre. Men regeringen lyfte inte
            ens telefonluren.
          </note>
          <note>
            Man skall nog akta sig för sina vänner ibland. Per
          </note>
          <note>
            Lager sade för en stund sedan att det här inte var besvärligt
            därför att det inte var regeringens inlaga, utan man var, om jag
            nu kan citera honom rätt ur minnet, "budbärare för det fackliga
            intresset".
          </note>
          <note>
            Det är ju det vi alla som har hävdat att regeringen har brustit
            har sagt hela tiden. Men det är regeringens inlaga, inte fackets.
            Nu har alltså en del av majoriteten medgivit att det var bara
            fackets.
          </note>
          <note>
            Tablå! säger en och annan som har följt debatten i eftermiddag.
          </note>
          <note>
            Så var det hängavtalet. Hela denna fråga hänger egentligen -
            förlåt vitsen - på frågan om föreningsfriheten. Målet vid Europadomstolen
            handlar om huruvida Torgny Gustafssons föreningsfrihet är kränkt.
            Det man säger är: Nej, den är inte kränkt, därför att Torgny Gustafsson,
            genom att stå utanför facket, likväl hade möjlighet att teckna,
            observera, ett individuellt hängavtal, dvs. ett hängavtal som
            inte i allt väsentligt var en kopia av det avtal han hade tvingats
            att skriva på om han hade varit medlem i en arbetsgivarorganisation
            och hans anställda hade varit medlemmar i facket.
          </note>
          <note>
            Ordet är alltså individuell, därför att det är på det individuella
            som det hänger huruvida föreningsfriheten är kränkt eller inte.
            Är det då inte konstigt att utskottet till sitt förfogande, trots
            en enträgen begäran vid en offentlig utfrågning, inte har kunnat
            få se ett enda exempel på ett sådant individuellt avtal som skulle
            ha klarat de krav som Europadomstolen har ställt upp?
          </note>
          <note>
            Till skillnad från diskussionen om det inlagda materialet i övrigt
            är detta själva den huvudspik som hela Europadomstolens utslag
            hänger på. Det är svårt att efter att ha lyssnat på debatten så
            här långt komma till någon annan slutsats än att Per Lager har
            alldeles rätt. Regeringen har varit en okritisk budbärare åt facket.
          </note>
          <note type="speaker">
            Anf. 154 PER LAGER (mp) replik:
          </note>
          <note>
            Fru talman! Det är säkert så att Per Unckel och jag lägger lite
            olika betydelse i ordet budbärare. Det kanske har att göra med
            våra bakgrunder. För mig är budbärare i det här fallet en regering
            som ser till att överlämna en inlaga från fackföreningen. Om den
            uppenbart skulle vara felaktig skulle regeringen inte lämna in
            den. Man gjorde, förmodar jag, något slags bedömning av att detta
            inte var en uppenbart felaktig inlaga och man lämnade den vidare.
            Det är den rollen som budbärare som jag förmodar att vi ger lite
            olika innehåll.
          </note>
          <note type="speaker">
            Anf. 155 PER UNCKEL (m) replik:
          </note>
          <note>
            Fru talman! Jag avstår gärna från begreppet budbärare, om detta
            är störande, och tar i stället det begrepp som Per Lager nu använde,
            nämligen "ser till att överlämna en inlaga från fackföreningen".
            Det är samma sak.
          </note>
          <note>
            Det är inte fackföreningsrörelsen som inlämnar inlagor i den
            svenska regeringens namn om den svenska regeringen sköter sin
            uppgift, utan det är den svenska regeringen som är en av parterna
            i domstolen i Strasbourg. Av en part, dvs. svenska regeringen
            representerande svenska folket, kan man enligt oss som företräder
            minoriteten i utskottet kräva mer än att man bara "ser till att
            överlämna en inlaga från fackföreningen".
          </note>
          <note>
            Per Lagers andra replik bekräftar den första, nämligen att han
            är övertygad om att det var regeringens uppgift att inlämna en
            inlaga från fackföreningsrörelsen till Strasbourg. Det är precis
            detta som vi som har reserverat oss mot godkännandet av utskottets
            anmälan har misstänkt hela tiden. Det är också där som vår huvudkritik
            gentemot majoriteten sitter. Det är inte en svensk regerings uppgift
            att gå något fackligt eller annat särintresses ärenden, utan att
            företräda sitt folk.
          </note>
          <note type="speaker">
            Anf. 156 PER LAGER (mp) replik:
          </note>
          <note>
            Fru talman! Grundtanken med inlagan var ju att låta domstolen
            få kännedom om båda sidor i den ursprungliga konflikten. Det var
            det som det handlade om. Jag förstår inte hur man sedan kan vrida
            det till det Per Unckel gör. Men det går tydligen. Detta tycker
            jag är ett helt självklart agerande från regeringens sida för
            att försöka bredda underlaget och ge bevekelsegrunder för domstolen
            att kunna fatta ett beslut som bygger på två parters inlagor.
          </note>
          <note type="speaker">
            Anf. 157 PER UNCKEL (m) replik:
          </note>
          <note>
            Fru talman! Per Lager förefaller att ha missförstått vilka processen
            i Strasbourg står mellan. Det är inte
          </note>
          <note>
            Torgny Gustafsson mot fackföreningsrörelsen på
          </note>
          <note>
            Gotland som processar i Strasbourg, utan Torgny
          </note>
          <note>
            Gustafsson mot svenska staten. Svenska staten borde, säger vi
            oss, ha en väl förankrad uppfattning och inte tjänstgöra som en
            överlämnare av inlagor från fackföreningsrörelsen, desto mer som
            det under utskottets granskning ju har visat sig, som jag antydde
            i mitt tidigare inlägg, att själva basen, startpunkten för konflikten
            på Ihrebaden med till visshet gränsande sannolikhet är ett falsarium.
          </note>
          <note>
            Om ingen av Torgny Gustafssons anställda har klagat till fackföreningsrörelsen
            på Gotland, klagat så som fackföreningsrörelsen ursprungligen
            tyckte, reser detta rimligtvis från många frågan om inte den som
            överlämnade fackföreningsrörelsens inlaga borde ha ställt sig
            några frågor extra och vidareförmedlat svaret till Strasbourg.
          </note>
          <note type="speaker">
            Anf. 158 GÖRAN MAGNUSSON (s):
          </note>
          <note>
            Fru talman! Två saker. Vad är för Per Unckel ett individualiserat
            hängavtal? Ett hängavtal är ju i sig individualiserat. Det är
            poängen med hängavtalet.
          </note>
          <note>
            Vad är ett individualiserat hängavtal för Per Unckel?
          </note>
          <note>
            Det skulle vara intressant att fortsätta den fackliga bildningen
            genom att få det beskrivet. Är det som jag befarar, att det skall
            vara lägre löner i ett individualiserat hängavtal än vad det är
            i ett kollektivavtal är det naturligtvis inte möjligt för facket
            att skriva den typen av avtal.
          </note>
          <note>
            I den mån tiden medger tänkte jag, fru talman, ta upp en annan
            fråga. Per Unckel skriver i dag i en av de större Stockholmstidningarna
            att en socialdemokratisk regering såg det som sin uppgift att
            slåss mot de mänskliga rättigheter som rimligen borde omfatta
            även Gustafsson.
          </note>
          <note>
            Om inte jag minns fel förnekade den borgerliga regeringen, som
            väl var en mycket bättre regering, att detta var en föreningsrättskränkning,
            eller var det bara lite grann i kanten man förnekade det? Blir
            inte slutsatsen att även den borgerliga regeringen slogs mot de
            rättigheter av mänsklig karaktär som borde omfatta även Gustafsson?
          </note>
          <note type="speaker">
            Anf. 159 PER UNCKEL (m) replik:
          </note>
          <note>
            Fru talman! Det skulle vara oändligt mycket enklare att få reda
            på karaktären på hur mycket individualiserat ett individuellt
            hängavtal egentligen är om
          </note>
          <note>
            Hotell- och Restauranganställdas Förbund till utskottet hade
            överlämnat något av det otal individuella hängavtal som detta
            förbund enligt Kenneth Kvist uppenbarligen har i sina byrålådor.
          </note>
          <note>
            Den intressanta punkten i svaret till Göran Magnusson är: Det
            är solklart i domen från Strasbourg att det är det individualiserade
            momentet i hängavtalet som är den spik som domen hänger på. Det
            handlar om föreningsfriheten. Föreningsfriheten skulle ha varit
            i lika hög grad kränkt om hängavtalet hade varit en kopia av kollektivavtalet
            som föreningsfriheten skulle ha varit kränkt om Gustafsson hade
            tvingats sluta kollektivavtalet.
          </note>
          <note>
            Det är det individuella inslaget som gör att föreningsfriheten
            inte kan anses vara kränkt, säger domstolen. Om det individuella
            inte finns, är hängavtalet lika med kollektivavtalet och därmed
            föreningsfriheten kränkt. Det är detta som är kärnan i konflikten.
          </note>
          <note>
            Den konflikten kan inte redas ut så länge Hotell- och
          </note>
          <note>
            Restauranganställdas Förbund uppenbarligen vägrar att öppna sina
            byrålådor.
          </note>
          <note>
            Intill dess detta har skett kommer Göran Magnusson och Kenneth
            Kvist att få finna sig i att många av oss misstänker att också
            på denna punkt finns ett regelrätt falsarium.
          </note>
          <note>
            Var den borgerliga regeringen bättre än den socialdemokratiska?
            På detta är svaret ja! Jag har i denna debatt avstått att kommentera
            en regering jag själv har suttit i, men om Göran Magnusson ber
            mig på slutet att göra det skall jag säga följande. Vi hade ett
            uppriktigt intresse att samtidigt som vi försvarade
          </note>
          <note>
            Sveriges intressen säkerställa att Sverige levde upp till de
            högsta ambitionerna i fråga om mänskliga rättigheter. Det fick
            dessvärre ett abrupt slut i september 1994.
          </note>
          <note type="speaker">
            Anf. 160 GÖRAN MAGNUSSON (s) replik:
          </note>
          <note>
            Fru talman! Det innebär, Per Unckel, att den borgerliga regeringen
            såg som sin uppgift att slåss mot de mänskliga rättigheter som
            borde omfatta även
          </note>
          <note>
            Torgny Gustafsson - man förnekade en kränkning av föreningsrätten.
            Det måste vara den slutsats som kan dras. Regeringen kanske gjorde
            det på ett bättre och ädlare sätt, men i sak var det samma sak,
            dvs. om det var allvar i den borgerliga regeringens agerande eller
            om regeringen planerade den egentligen ståndpunkten, nämligen
            att förlora. Det var det intrycket regeringens företrädare gav
            vid utfrågningen, och ingen annan har klarat upp det.
          </note>
          <note>
            Ett sätt att få reda på vad ett hängavtal mellan
          </note>
          <note>
            Torgny Gustafsson och Hotell- och Restauranganställdas Förbund
            hade kunnat handla om hade varit att förhandla. Men Torgny Gustafsson
            ville ju inte ha något avtal med någon fackförening eller någon
            part inom svensk arbetsmarknad. Det var utgångspunkten för Torgny
            Gustafssons process: "Låt mig vara i fred.
          </note>
          <note>
            Jag bestämmer själv." Det är det som sedan har skapat problem.
          </note>
          <note>
            Det har inte skickats in en rad faktiskt gällande hängavtal.
            Det är väl bara faktiskt gällande hängavtal som är av intresse?
            Hur de skulle kunna se ut enligt
          </note>
          <note>
            Hotell- och Restauranganställdas Förbund har inte så stort intresse.
            Det är först när de finns i verkligheten som det finns anledning
            att fästa avseende vid dem.
          </note>
          <note>
            Då inställer sig omedelbart frågan: Har arbetsgivaren ett intresse
            av att ett sådant hängavtal skickas in till konstitutionsutskottet
            och blir offentliggjort? Det kan vara en aspekt att fundera på.
            Vi är inte så pigga på att sekretessbelägga i konstitutionsutskottet.
          </note>
          <note>
            Det finns anledning att diskutera detta från den faktiska möjlighet
            som finns att skriva ett hängavtal och att i hängavtalet skriva
            in klausuler som är anpassade till det företag man bedriver -
            dock inte med lägre löner, kortare semester och utan OB.
          </note>
          <note type="speaker">
            Anf. 161 PER UNCKEL (m):
          </note>
          <note>
            Fru talman! Det är klart att det fanns en substantiell skillnad
            mellan hur den borgerliga regeringen argumenterade och hur den
            efterträdande regeringen argumenterade. Viktigaste skillnaden
            var att vi inte släpade ned inlagor som var uppenbart falska.
            En viktig skillnad var att vi försökte få rättsfrågan prövad.
            Vi sade dessutom att om den svenska lagstiftningen inte skulle
            stå i överensstämmelse med konventionen om de mänskliga rättigheterna
            - som nu har blivit svensk lag - skall den svenska regeringen
            lända sig detta till efterrättelse.
          </note>
          <note>
            Låt mig personligen tillägga att jag inte uppfattar det som en
            stor nesa om en liten man vinner över en stor stark fackföreningsrörelse.
          </note>
          <note>
            Konstitutionsutskottet kan inte förhandla fram hängavtal. Vår
            uppgift har varit att granska huruvida det som har förevarit har
            varit korrekt. Vi noterar att domen hänger på möjligheten till
            individuellt hängavtal. När vi efterfrågar från fackföreningsrörelsens
            sida exempel på ett sådant individuellt hängavtal blir det tyst
            i natten. Då reser sig misstanken att det inte finns sådana individuella
            hängavtal som uppfyller domstolens krav. Då följer i nästa led
            misstanken att någon har glömt att tala om detta för domstolen.
          </note>
          <note>
            Domstolen har uppenbarligen dömt på basis av något som inte existerar
            i sinnevärlden. Det är denna typ av frågor som utskottet har anledning
            att bedöma. Det är här moderaternas kritik gentemot den nuvarande
            regeringen blir så hård.
          </note>
          <note>
            Göran Magnusson är en hederlig man som normalt står upp för värden
            som är lite vidsyntare än de han slåss för i den här debatten.
            Göran Magnusson skulle må väl av - särskilt med hans europeiska
            engagemang - att slåss lite hårdare för det lilla och då och då
            avstå från att alltid ställa sig på de störstas sida.
          </note>
          <note type="speaker">
            Anf. 162 GÖRAN MAGNUSSON (s):
          </note>
          <note>
            Fru talman! Jag var på väg att säga Per Unckel visade prov på
            dåligt omdöme. Jag får revidera det lite grann efter det senaste
            inlägget. Det var snällt och vänligt sagt, och det tackar jag
            för.
          </note>
          <note>
            Socialdemokratin har ingeting emot att det går bra för den lille
            mannen, den enskilde personen. Det är inte det det hela handlar
            om. Det gällde inte att till varje pris se till att Torgny Gustafsson
            hade fel. Det handlade om att försvara det som är kärnan i den
            svenska arbetsrättslagstiftningen och den svenska arbetsmarknaden.
            Det gjorde också domstolen.
          </note>
          <note>
            Domstolen konstaterade att det är möjligt att skriva ett individuellt
            hängavtal. Därmed behöver en arbetsgivare inte tvingas in i en
            arbetsgivarorganisation. Domstolen skriver också att visserligen
            tappar arbetsgivaren möjligheten att påverka de framtida avtalen
            eftersom han står utanför arbetsgivarorganisationen, men det är
            faktiskt ett val som arbetsgivaren
          </note>
          <note>
            - i det här fallet Torgny Gustafsson - gör för att slippa vara
            med i den församlingen. Jag finner det inte konstigt att hängavtalen
            har sin grund i kollektivavtalen. Fackföreningen vill inte öppna
            en köksväg in i systemet där det är billigare att vara med än
            att ansluta sig till kollektivavtalet.
          </note>
          <note>
            När Kommissionen dömer i frågan använder de sig inte av LO:s
            uppgifter, utan de dömer enbart på
          </note>
          <note>
            Torgny Gustafssons uppgifter. Vem som kontrollerade dem vet inte
            jag. Men Kommissionen grundar sitt resonemang på att om ett avtal
            skall skrivas - hängavtal eller kollektivavtal - skall lönenivån
            sänkas i företaget, eftersom arbetsgivaren i fråga betalade mer
            än vad kollektivavtalet krävde. Då måste ändå en svensk regering
            säga att det behövs mer information, så att domstolen inte dömer
            på så konstiga grunder som att med hjälp av ett avtal tvinga fram
            en lönesänkning. Detta är nästan före facklig grundkurs.
          </note>
          <note type="speaker">
            Anf. 163 PER UNCKEL (m):
          </note>
          <note>
            Fru talman! Detta skall bli mitt sista inlägg i denna debatt.
          </note>
          <note>
            Låt oss gå tillbaka till det basala, nämligen vad målet handlar
            om. Är Torgny Gustafssons föreningsfrihet kränkt?
          </note>
          <note>
            Den kan kränkas genom att Torgny Gustafsson tvingas in i en arbetsgivarorganisation
            och tvingar sina anställda att tillhöra en facklig organisation.
          </note>
          <note>
            Men, säger domstolen, så är det inte. Det går att sluta individuella
            hängavtal. För att dessa individuella hängavtal skall vara någonting
            annat än samma avtal som man tvingas att sluta om man är med i
            arbetsgivarorganisation respektive facklig organisation, måste
            de vara individuella till sin karaktär. Är de inte det, är kränkningen
            av föreningsfriheten ett faktum även om man står utanför de organiserade
            intressena.
          </note>
          <note>
            Finns det då skäl att i dag säga att utskottet vet och domstolen
            visste att det finns sådana individuella hängavtal på detta fackföreningsområde
            som motsvarar föreningsfrihetens krav? Nej, säger vi som inte
            har fått ta del av ens en stavelse om vad ett sådant hängavtal
            egentligen kan hänga på. Och sannolikt säger domstolen i realiteten
            detsamma, om den skulle få klart för sig att med "individuellt"
            menas ingenting.
          </note>
          <note>
            Intill dess att det är visat att det finns individuella hängavtal
            är föreningsfriheten kränkt för Torgny
          </note>
          <note>
            Gustafsson och alla andra småföretagare som hamnar i hans situation.
            Däri ligger det materiellt allvarliga i det som har inträffat.
            Att regeringen dessutom har varit en överlämnare av fackliga inlagor
            - för att nu hålla mig till vad jag bestämde mig för var sanningen
            i replikskiftet med Per Lager - gör inte denna sak lustigare.
          </note>
          <note type="speaker">
            Anf. 164 GÖRAN MAGNUSSON (s):
          </note>
          <note>
            Fru talman! Det kan vara farligt att avge löften, men jag tänker
            mig också att det här är mitt sista inlägg i debatten.
          </note>
          <note>
            Det är inte så att kollektivavtal eller hängavtal tvingar in
            anställda i fackföreningar. Det är inte effekten av avtal. Det
            var ungefär det som Per Unckel sade tidigare. Det här är en fråga
            mellan arbetsgivaren och facket. Ur fackets synpunkt ligger det
            naturligtvis ett stort intresse i att ha många medlemmar, och
            helst alla som medlemmar. Det är helt uppenbart.
          </note>
          <note>
            När det sedan gäller Per Unckels försök att beskriva innebörden
            av domstolens begrepp om individuellt hängavtal, kan jag inte
            återfinna några av de kriterier som Per Unckel här talar om i
            domstolens utslag. Det är i varje fall inte prövat i det här fallet
            huruvida ett hängavtal kunde individualiseras så att det skulle
            passa Torgny Gustafsson. Ett av skälen till det är ju att han
            inte ville ha ens ett individualiserat hängavtal, utan han ville
            vara frifräsare och ha det på ett helt annat sätt.
          </note>
          <note>
            Jag noterar också, fru talman, att Per Unckel i den här debatten
            inte har upprepat det som står i den konstiga reservationen, nämligen
            att domstolens utslag skulle ha medfört en ny dimension på den
            svenska arbetsmarknaden. Detta är bara ett försök till mytbildning.
            Domstolens utslag medför ingen ny dimension på den svenska arbetsmarknaden,
            utan där är förhållandena nu såsom de var även före det här utslaget.
            Sedan kan man alltid diskutera att det finns behov av förändringar
            och anpassningar, men den här domen leder enligt min uppfattning
            - och de flesta andras uppfattning - inte fram till att det är
            en ny dimension på svensk arbetsmarknad.
          </note>
          <note>
            Näringsminister Anders Sundströms handläggning av en ansökan
            om komplettering av koncessionen för
          </note>
          <note>
            Polenkabeln (avsnitt 2.2)
          </note>
          <note type="speaker">
            Anf. 165 PER LAGER (mp):
          </note>
          <note>
            Fru talman! 1997 beviljade regeringen med stöd av 1902 års ellag
            Svenska kraftnät tillstånd att dra den s.k. Polenkablen mellan
            Sverige och Polen och nyttja den likströmsförbindelsen fram till
            år 2037.
          </note>
          <note>
            Handläggningen granskades under riksmötet
          </note>
          <note>
            1997/98, efter anmälan, för att projektet inte prövats utifrån
            4 kap. naturresurslagen, men också ur jävssynpunkt. Granskningen
            ledde inte då till något särskilt uttalande från utskottets sida.
            I jävsfrågan reserverade sig både Miljöpartiet och Folkpartiet.
          </note>
          <note>
            Den anmälan som nu är aktuell handlar om
          </note>
          <note>
            Svenska kraftnäts ansökan om komplettering av koncessionen. F.d.
            riksdagsledamoten Eva Goës önskade att KU skulle granska regeringens
            beslut den 23 april
          </note>
          <note>
            1998 att själv bereda ansökan, som enligt 4 § i elförordningen
            skall beredas av nätmyndigheten, dvs.
          </note>
          <note>
            Statens energimyndighet. Regeringen gjorde ett undantag från
            förordningen - och också från det allmänna beredningskravet enligt
            7 kap. 2 § regeringsformen. Energimyndigheten fråntogs därmed
            möjligheten att utreda och, på grundval av en erforderlig remissprocess,
            avge ett genomtänkt yttrande.
          </note>
          <note>
            Regeringen har visserligen rätt, enligt
          </note>
          <note>
            11 kap. 12 § regeringsformen, att medge undantag från föreskrift
            i förordning, men kravet på en god beredning med remissomgång
            är något som är starkt förknippat med den svenska beslutsprocessen.
            Särskilt viktigt måste detta vara vid stora projekt, som det här,
            med en budget på ca 3 miljarder.
          </note>
          <note>
            Projektet har också drivits igenom, trots starka protester under
            åren och invändningar från lokalbefolkningen och lokala beslutsfattare.
            Då är det inte ett tillräckligt argument att hänvisa till att
            ansökan rörde sig om ett komplement, som i praktiken innebar att
            den planerade elektrodstationen utanför Vångsö i
          </note>
          <note>
            Ronneby ersattes med en annan teknisk - och kanske miljömässigt
            bättre - lösning, dvs. att i stället placera en strömriktarstation
            på den rekreationsviktiga Sternö halvö utanför Karlshamn. Ingreppen
            är stora även med den förändrade tekniken och skulle ge anledning
            till noggranna nya konsekvensbeskrivningar. Den här tekniken,
            i den här storleken, har dessutom inte tidigare analyserats ordentligt.
          </note>
          <note>
            Att göra undantag från det normala beredningskravet med anledning
            av brådskan duger definitivt inte, menar jag. Demokratin och de
            demokratiska beslutsprocesserna får inte åsidosättas, eller förkortas,
            av planeringsskäl och ekonomiska skäl. Vad är det för avtal som
            skrivs under innan myndigheterna ger tillstånd? Det är väl självklart
            att tillstånden kommer först. Tidsplanen, som innebär att kabeln
            skall tas i drift i november i år, förutsatte ett påbörjande av
            anläggningsarbetena under sommaren 1998 - och just detta var alltså
            avgörande för regeringens handläggning.
          </note>
          <note>
            Vad gäller projektet som sådant kan man verkligen ställa sig
            frågan hur den samhällsekonomiska nyttan bedöms i förhållande
            till miljöbelastningen. En tanke med kabeln var att kunna exportera
            el till östländerna, men snarare är det väl så att den billiga
            brunkolseldade elen från Polen i stället kommer att importeras
            till Sverige, när det behövs. Vem hjälper vi då med miljön? Dessutom
            kommer troligtvis det oljeeldade kraftverket på Sternö att konkurreras
            ut.
          </note>
          <note>
            Det är trots allt det renaste vi har. Med dagens reningsteknik
            har man kommit ganska långt i just det verket. Man kan undra till
            vilken och vems nytta detta i så fall sker. Det finns för övrigt
            inget redovisat riksintresse för den här Polenkabeln.
          </note>
          <note>
            I den reservation jag bilagt betänkandet hävdar jag att nätmyndighetens
            yttrande har fått avges utan möjlighet till beaktande av de övriga
            remissinstansernas synpunkter. Det hela har hastats i väg med
            hjälp av undantaget av 4 § i elförordningen och regeringens egen
            beredning. Därmed kan inte beredningskravet i
          </note>
          <note>
            7 kap. 2 § regeringsformen anses vara uppfyllt.
          </note>
          <note>
            Fru talman! Jag yrkar därmed på godkännande av anmälan i reservation
            nr 2.
          </note>
          <note type="speaker">
            Anf. 166 MATS BERGLIND (s):
          </note>
          <note>
            Fru talman! Det här ärendet kommer möjligtvis att gå något snabbare
            än det föregående.
          </note>
          <note>
            Jag vill börja med att säga att frågan om Polenkabeln naturligtvis
            har varit väldigt omdebatterad, inte minst på de platser i Sverige
            som är direkt berörda.
          </note>
          <note>
            Det har också ifrågasatts med tanke på både miljöhänsyn och lämplighet.
          </note>
          <note>
            Men det är inte den frågan vi har att ta ställning till här,
            utan det handlar om regeringens ansvar att bereda frågan ordentligt.
            Som Per Lager mycket bra redogjorde för har det här granskats
            en gång förut i
          </note>
          <note>
            KU. Vi kom fram i ett enigt betänkande till att regeringen har
            skött beredningen enligt de föreskrifter som finns. Sedan tillkom
            - jag hoppas att Per Lager och jag kan ha samma uppfattning där
            - den nyheten att det fanns en ny teknisk lösning som bedömdes
            som miljömässigt bättre. Att regeringen då var angelägen om att
            ta en bättre teknik i anspråk är väl förståeligt för alla. Å andra
            sidan fanns naturligtvis i det här läget ett tidsmässigt perspektiv,
            att man relativt snabbt borde fatta ett beslut för att komma i
            gång med själva byggnaden.
          </note>
          <note>
            Regeringen har alltså rätt att göra undantag för beredningsdelen.
          </note>
          <note>
            Jag och samtliga utom Miljöpartiets representant i
          </note>
          <note>
            KU anser att man, i en så liten förändring som det här ändå var
            fråga om när det gällde utformning av den tekniska lösningen av
            Polenkabeln, kunde gå ifrån beredningstvånget. Regeringskansliet
            kunde självt bereda frågan. Den skickades dessutom ut på remiss
            till berörda instanser som inte hade någonting att invända mot
            detta. Därmed tycker jag att den här frågan är utredd och klar.
            Det finns ingenting mer från utskottets sida att anföra.
          </note>
          <note>
            Jag vill ändå, för att inte någon skall missuppfatta detta, poängtera
            det som står i utskottets betänkande, att man vill framhålla att
            en självklar utgångspunkt är att varje regeringsärende skall beredas
            med all den omsorg som är möjlig, även om den tid som står till
            buds är begränsad. Det är en principfråga som naturligtvis är
            väldigt viktig att framhålla. Jag tycker att regeringen i den
            förnyade beredningen av s.k. Polenkabeln har beaktat det.
          </note>
          <note type="speaker">
            Anf. 167 PER LAGER (mp) replik:
          </note>
          <note>
            Fru talman! Vi är i alla fall överens om det sista
          </note>
          <note>
            Mats Berglind sade, att sådana här frågor skall beredas med all
            möjlig omsorg. Det är precis vad jag menar att man inte gjorde
            i det här fallet. Då menar jag att vi oeniga om att detta var
            en liten förändring.
          </note>
          <note>
            Det var en stor förändring. Den var möjligen till det bättre,
            men det var en stor förändring. Från att ha planerat en elektrodstation
            i Ronneby ändrade man till att lägga en strömriktarstation i Karlshamn.
            Det var en stor förändring.
          </note>
          <note>
            Dessutom har man inte analyserat vad elektrodstationen och den
            metalliska återledaren får för konsekvenser. Det finns ingen sådan
            analys på ett så stort projekt som detta. Det var någontings stort,
            ett stort projekt, det var ingen liten förändring. Det är där
            jag finner att vi är oeniga. Det är också där jag menar att regeringen
            borde ha tänkt igenom detta väldigt noga och i stället för att
            gå på de ekonomiska skälen, nämligen att projektet måste komma
            i gång för annars förlorar man ett antal miljoner, sett till att
            den demokratiska processen fick löpa på ett riktigt ordentligt
            sätt enligt det beredningskrav som finns i regeringsformen.
          </note>
          <note type="speaker">
            Anf. 168 MATS BERGLIND (s) replik:
          </note>
          <note>
            Fru talman! Det är helt klart att den ekonomiska aspekten också
            har betydelse i sådant här sammanhang. Men som jag har hävdat
            får varken tidsmässiga eller ekonomiska hänsynstaganden vara avgörande
            för inkräktandet av beredningstvånget. Där är vi helt överens.
            Där Per Lager skiljer ut sig från samtliga andra är när han anser
            att den tekniska förändringen, den miljöförbättrande tekniska
            lösningen, var av sådan art att den skulle ha beretts på ett annat
            sätt.
          </note>
          <note>
            Beredning skedde, men det skedde i Regeringskansliet. Det är
            egentligen där vi har den lilla differensen, som jag ser det.
          </note>
          <note type="speaker">
            Anf. 169 PER LAGER (mp) replik:
          </note>
          <note>
            Fru talman! Det var precis tidsaspekten som var avgörande för
            regeringens ställningstagande, att själv ta över beredningen.
            Det var tidsaspekten. Det står klart och tydligt att det var så.
            Projektet måste komma i gång sommaren 1998 för att bli klart till
            slutet av det här året. Varför var det så bråttom? Det är bl.a.
            därför som jag tog upp frågan. Har man tecknat avtal innan man
            får tillstånd? Det låter lite märkligt för mig att man inte avvaktar
            tillståndet förrän man tecknar avtalet. Beredningen av tillståndet
            blir beroende av det avtal som är tecknat. Mycket märkligt!
          </note>
          <note type="speaker">
            Anf. 170 MATS BERGLIND (s) replik:
          </note>
          <note>
            Fru talman! Jag kan direkt säga att jag inte klarar av att argumentera
            utifrån de tekniska lösningarna och vad de har för konsekvenser.
            Vad det handlar om är att tillståndet fanns och att det hade beretts
            i den ordning som man skall. Det har vi redan granskat i
          </note>
          <note>
            KU. Den tekniska förändringen uppfattades som varande av mindre
            art i själva ursprungsförslaget. Det är där vi gör lite olika
            bedömningar oss emellan.
          </note>
          <note>
            Som sagt: Grundprincipen är vi överens om, att all beredning
            skall ske med all omsorg även om det är tidsnöd.
          </note>
          <note>
            Beredningen av propositioner om röd diesel m.m.
          </note>
          <note>
            (avsnitt 2.4)
          </note>
          <note type="speaker">
            Anf. 171 INGER RENÉ (m):
          </note>
          <note>
            Fru talman! När Sverige blev medlem i EU implementerade vi också
            EU:s direktiv i svensk lagstiftning. Det gäller naturligtvis också
            det här aktuella mineraloljedirektivet. I regeringens proposition
          </note>
          <note>
            1994/95:19 del 1, som låg som underlag för svenskt medlemskap
            i EU, står under rubriken Punkskatter att för alkohol, tobak och
            mineralolja får länder tillämpa högre skatter än miniminivån.
            Men sedan står det:
          </note>
          <note>
            "Högre skatter begränsas dock av att i princip alla införselrestriktioner
            slopas vad gäller privatpersoners införsel av varor som inköps
            beskattade i ett annat
          </note>
          <note>
            EU-land."
          </note>
          <note>
            Medborgarna inom gränsområdena skulle få möjlighet att för sin
            privata konsumtion fritt köpa varor i det land där de är billigast.
            De tidigare volymsbegränsningarna avskaffades med undantag, som
            vi alla vet, för alkohol och tobak.
          </note>
          <note>
            I Norrbotten har ägare av dieseldrivna fordon haft möjligheter
            att under alla år tanka lågbeskattad finsk dieselolja, s.k. röd
            diesel, liksom vi i Bohuslän även om vi inte gränsar till ett
            annat EU-land kunnat tanka norsk olja när den var billigare -
            eller för den delen köpa norsk ost och norskt socker.
          </note>
          <note>
            Den 1 januari 1996 införde emellertid Sverige en lag som förbjöd
            svenska bilister att köra med finsk olja som drivmedel, då detta
            ansågs vara ett skatteundandragande! I tidningarna från Tornedalen
            kan man läsa de mest bisarra historier om olika former av skatterazzior
            för att fånga in lagöverträdare.
          </note>
          <note>
            Först efter påtryckningar från EU och det generaldirektorat som
            sysslar med gränshandel ansåg sig regeringen tvungen att ändra
            den svenska lagstiftningen, eftersom det svenska förfarandet var
            ett brott såväl mot ett internationellt avtal som mot EG-rätten.
          </note>
          <note>
            Lagen ändrades i två omgångar. Första gången var den 1 juli 1997,
            att gälla retroaktivt från dagen för lagens tillkomst, alltså
            från den 1 januari 1996. Regeringen blev tvungen att återkomma
            ytterligare en gång när kommissionen påpekade att Sverige inte
            följde kommissionens uppmaningar fullt ut. Denna andra lagändring
            trädde i kraft den 1 juli 1998, också den att gälla retroaktivt
            från januari 1996.
          </note>
          <note>
            Justitiekanslern konstaterade sedan att svenska staten, genom
            att ha lagstiftat om införselrestriktioner, utövat rättsövergrepp
            mot enskilda medborgare, och staten blev därför skadeståndsskyldig.
            I dag är det ca 1 100 enskilda personer som har begärt skadestånd,
            och dessa skadestånd har redan börjat betalas ut.
          </note>
          <note>
            Fru talman! Rättsläget angående gränshandeln också för privatpersoner
            när det gäller den s.k. röda dieseln var alltså klart när Sverige
            blev medlem i EU.
          </note>
          <note>
            Det framgår av den proposition som jag tidigare läste ur. Om
            nu regeringen trots detta lägger fram ett förslag som inskränker
            denna rättighet borde beredningen ha genomförts på ett mer heltäckande
            sätt i enlighet med regeringsformen beredningskrav i 7 kap. 2
            §.
          </note>
          <note>
            Då hade detta beslut förmodligen inte trätt i kraft.
          </note>
          <note>
            När Finansdepartementet beredde propositionen där ett förbud
            mot användning av rödmärkt olja i samtliga motorfordon föreslogs
            såg man bara till de statsfinansiella frågorna. Det gjorde att
            regeringen bara vände sig till det generaldirektorat i EU som
            sysslade med tullunion och finansiella frågor, och inte till det
            generaldirektorat som hanterade den inre marknaden. Eftersom det
            var det generaldirektoratet som - när man fick kännedom om Sveriges
            misstag -
          </note>
          <note>
            så småningom påpekade att den svenska lagstiftningen bröt mot
            gemenskapsrätten hade inte regeringens misstag inträffat om beredningen
            varit fullständig.
          </note>
          <note>
            Något egentligt remissförfarande med näringslivet i Tornedalen
            genomfördes inte heller, trots att det var lätt att se att konkurrenssituationen
            mellan svenska och finländska företagare skulle kunna komma att
            bli bekymmersam genom det beslut som fattades 1996.
          </note>
          <note>
            Det är ju också därför - för att människor har lidit ekonomisk
            skada - som många i dag får skadestånd.
          </note>
          <note>
            Om beredningen av ärendet hade genomförts på ett korrekt sätt
            hade dels mer fullödiga kontakter tagits angående EG-rätten, dels
            näringslivet i Norrbotten beretts tillfälle att yttra sig, dels
            den komplicerade finska lagstiftningen kunnat bemästras genom
            intensiva kontakter. Då hade förbudet mot användningen av röd
            diesel i lastbilar och bussar slopats redan i och med den första
            propositionen
          </note>
          <note>
            1996/97:122. Då hade förmodligen inte heller det första beslutet
            genomförts.
          </note>
          <note>
            Slutsatsen måste bli att beredningen inte skett i enlighet med
            regeringsformens krav. Vi anser att regeringen inte kan undgå
            kritik för detta. Jag kommer emellertid inte att yrka på godkännande
            av den reservation som berör ärendet, och detta enbart med hänsyn
            till kammarens tid. Men jag står naturligtvis bakom reservationen.
          </note>
          <note type="speaker">
            Anf. 172 KERSTIN KRISTIANSSON (s):
          </note>
          <note>
            Fru talman! Granskningen gäller som bekant dels om beredningen
            vid införandet av straffbeskattning gällande röd diesel skett
            i enlighet med regeringsformens krav på inhämtande av behövliga
            upplysningar, dels om riksdagen getts vilseledande information,
            dels om statsrådet Thomas Östros, trots kännedom om EU:s regelverk,
            genom passivitet underlåtit att snabbt lägga fram förslag till
            förändringar. Så står det i KU-anmälan från moderaten Olle Lindström,
            som också befinner sig här i kammaren.
          </note>
          <note>
            Jag skall inte ta kammarens tid i anspråk för att redogöra för
            bakgrunden till varför det beslut som trädde i kraft den 1 januari
            1996 kom till stånd och som innebar ett förbud mot röd diesel.
            I stället skall jag gå in på det som anmälan handlar om. Jag tycker
            att det är väsentligt att man håller sig till just till anmälan
            och att man inte tar ut svängarna så mycket kring annat. Vi må
            tycka vad vi vill om beslut, men det finns andra forum för att
            diskutera detta. Nu gäller det denna anmälan.
          </note>
          <note>
            Beträffande den första delen av anmälan, som handlar om beredningen
            av propositionen, fördes det från Finansdepartementet diskussioner
            dels med företrädare för generaldirektorat 21 för tullunion och
            indirekta skatter, dels med företrädare för andra medlemsstater.
            Även branschorganisationer och övriga intressenter gavs tillfälle
            att lämna synpunkter i frågan. Inte från något håll gjordes det
            några invändningar om att detta skulle strida mot EG-rätten.
          </note>
          <note>
            Inte heller ett enigt skatteutskott hade några invändningar.
            Också riksdagen ställde sig enhälligt bakom detta.
          </note>
          <note>
            Den andra delen av anmälan gäller passivitet från statsrådet
            Östros sida för att han inte tillräckligt snabbt lade fram förslag
            till förändringar i de
          </note>
          <note>
            "uppenbart felaktiga regelverken" - som det står i anmälan.
          </note>
          <note>
            Brevet från kommissionen kom, efter påpekanden från bl.a. Norrbotten,
            till Finansdepartementet den
          </note>
          <note>
            26 mars. Efter tre veckor beslutade man att lägga fram en proposition.
            Att påstå att det ligger någon passivitet i detta är svårbegripligt
            för mig. Snarare har det varit en väldigt skyndsam behandling
            av detta ärende.
          </note>
          <note>
            Det finns alltså ingenting att anmärka på när det gäller hanteringen
            av frågan om hanteringen av frågan om röd diesel. Jag yrkar på
            godkännande av utskottets anmälan i denna del av betänkandet.
          </note>
          <note type="speaker">
            Anf. 173 INGER RENÉ (m) replik:
          </note>
          <note>
            Fru talman! Vi har att granska om regeringen har berett ärendet
            på rätt sätt. I regeringsformen 7 kap.
          </note>
          <note>
            2 § står det: "Vid beredningen av regeringsärenden skall behövliga
            upplysningar och yttranden inhämtas från berörda myndigheter.
            I den omfattning som behövs skall tillfälle lämnas sammanslutningar
            och enskilda att yttra sig."
          </note>
          <note>
            Då är min fråga: En berörd myndighet måste väl också vara det
            generaldirektorat som har hand om handel och tullfrågor? Därifrån
            begärde man alltså inget yttrande.
          </note>
          <note>
            Sammanslutningar och enskilda skall också beredas tillfälle att
            yttra sig. Vi hade en utfrågning med regeringens företrädare.
            Då medgav man att när det gällde näringslivet i aktuellt område
            hade det inte skett något regelrätt remissförfarande, därför att
            man visste ändå vad näringslivet tyckte - som man uttryckte sig
            under vår utfrågning.
          </note>
          <note>
            Är detta att bereda ärendet enligt regeringsformens statuter?
          </note>
          <note type="speaker">
            Anf. 174 KERSTIN KRISTIANSSON (s) replik:
          </note>
          <note>
            Fru talman! Det var en väldigt uttömmande utfrågning. Jag fick
            svar på de flesta funderingar och frågor som jag hade kring detta
            ärende. Det framkom ganska tydligt att det hade förekommit grundliga
            kontakter. Inger René tog upp just näringslivet i
          </note>
          <note>
            Norrbotten. Men man skall också komma ihåg grunden till att detta
            förbud infördes.
          </note>
          <note>
            Det var en betydande införsel av röd diesel från
          </note>
          <note>
            Finland. Det gällde inte bara något enstaka motorredskap - t.ex.
            skotrar - i Norrbotten, som Inger René ville göra gällande i sitt
            anförande, utan det rörde sig om tankbilar som körde långt ned
            utefter Norrlandskusten. Det var t.o.m. flyg från Stockholm som
            transporterade lågbeskattad röd diesel från Finland, och det innebär
            betydande skatteundandraganden i
          </note>
          <note>
            Sverige.
          </note>
          <note>
            Dessutom uppvaktade Svenska petroliuminstitutet regeringen vid
            flera tillfällen, bl.a. också under Bo
          </note>
          <note>
            Lundgrens - partivän till Inger René - tid. Svenska petroliuminstitutet
            påpekade att detta var förödande också från konkurrenssynpunkt.
            Detta hade man också vägt in när man lade fram propositionen.
          </note>
          <note type="speaker">
            Anf. 175 INGER RENÉ (m) replik:
          </note>
          <note>
            Fru talman! Jag fick inte svar på min fråga. Jag upprepar den
            igen: Hade det inte varit rimligt att regeringen också kontaktat
            det generaldirektorat som sysslar med gränshandel mellan EG:s
            olika länder?
          </note>
          <note>
            Hade det inte varit rimligt att man också kontaktat näringslivet
            och företagsamheten uppe i Norrbotten, eftersom det är de som
            lider skada om man inte uppfyller de statuter som finns när det
            gäller de fyra friheterna inom EU?
          </note>
          <note>
            Det anser i dag i varje fall Justitiekanslern. Det är därför
            som svenska staten i dag får betala ut skadestånd. Den skrift
            jag här håller i handen talar om drygt 1 miljon kronor därför
            att näringsidkare har lidit skada på grund av regeringens beslut.
          </note>
          <note type="speaker">
            Anf. 176 KERSTIN KRISTIANSSON (s) replik:
          </note>
          <note>
            Fru talman! Man kan tycka i efterhand att man skulle ha tagit
            kontakt med många. Jag skulle förstå det om det givit ett annorlunda
            utfall. Men såvitt jag kan se hade det inte gett det. Den bakgrund
            som jag kort försökte beskriva var vad man hade att ta ställning
            till.
          </note>
          <note>
            Dessutom, Inger René, var det inte Sverige som bröt mot gemenskapsrätten.
            Det var Finland. Det var faktiskt på det viset. Man kan ta en
            mycket vidare diskussion. Men jag tycker att vi i det här fallet
            skall hålla oss till anmälan och utifrån den diskutera den här
            frågan.
          </note>
          <note type="speaker">
            Anf. 177 MATS EINARSSON (v):
          </note>
          <note>
            Fru talman! Från hängavtal via likströmskablar till beskattning
            av diesel! Säga vad man vill om konstitutionsutskottet, men det
            är allmänbildande!
          </note>
          <note>
            Jag skall inte försöka mig på att göra ytterligare någon sammanfattning
            av detta ganska komplicerade ärende, utan jag nöjer mig med tre
            allmänna reflexioner.
          </note>
          <note>
            För det första: Det är inte helt lätt att följa EG-
          </note>
          <note>
            lagstiftningen, trots avsevärda ansträngningar att undvika de
            juridiska fallgroparna. Detta säger mer om
          </note>
          <note>
            EG-lagstiftningen och Europeiska unionens strukturer än om det
            svenska regeringskansliets kompetensnivå.
          </note>
          <note>
            För det andra: EG-rätten är inte i alla avseenden konsistent.
            Om man försöker verka i enlighet med den ena lagen eller grundläggande
            principen riskerar man att bryta mot den andra och vice versa.
            För detta bör inte den svenska regeringen klandras.
          </note>
          <note>
            För det tredje: Det bör vara en svensk regerings uppgift att
            så långt som möjligt försvara de svenska skattebaserna och motverka
            osund och snedvriden konkurrens. Det går inte, som jag ser det,
            att leda i bevis att Thomas Östros, eller den regering i vilken
            han ingår, har brustit i vare sig uppsåt eller nit på detta område.
            Alla fakta tyder på motsatsen. Inte heller för detta bör Östros
            eller regeringen kritiseras.
          </note>
          <note>
            Av detta följer att kammaren icke bör godkänna motiveringen i
            reservation nr 3 av Per Unckel m.fl.
          </note>
          <note>
            utan i stället ansluta sig till utskottsmajoritetens välgrundade
            bedömning.
          </note>
          <note type="speaker">
            Anf. 178 INGER RENÉ (m) replik:
          </note>
          <note>
            Fru talman! Jag håller med Mats Einarsson om att det säkerligen
            inte är lätt att följa EG-rätten. Jag tror att det var så orden
            föll. Just därför bör man i sådana här sammanhang vara extra försiktig
            och omsorgsfull i beredningen av ärenden.
          </note>
          <note>
            Hade regeringen också efterhört synpunkter från det generaldirektorat
            som sedan kom med påpekandena att Sverige var inne på en felaktig
            väg hade inte detta beslut fattats. Genom att det fattades har
            åtskilliga människor i Tornedalen och östra Norrbotten drabbats
            på ett mycket olyckligt sätt.
          </note>
          <note>
            Kan inte Mats Einarsson se att man genom att bereda ärendet på
            ett mer fullständigt sätt hade kunnat minimera dessa skador för
            enskilda människor i
          </note>
          <note>
            Norrbotten och Tornedalen?
          </note>
          <note type="speaker">
            Anf. 179 MATS EINARSSON (v) replik:
          </note>
          <note>
            Fru talman! Det är inga problem att vara efterklok. Det är helt
            uppenbart att inte rätt beslut fattades i första vändan av det
            enkla skälet att vi två gånger var tvungna att ändra på beslutet.
            Detta är ostridigt.
          </note>
          <note>
            Det är också relativt lätt att efteråt, efter en i och för sig
            ganska omfattande analys, komma fram till vilka frågor man borde
            ha ställt och vilka instanser man borde ha vänt sig till för att
            undvika detta. Det går säkert att reda ut det i efterhand.
          </note>
          <note>
            Vad detta däremot gäller är: Gjorde regeringen vad som rimligen
            kan begäras av regeringen när man förberedde dessa lagsstiftningsärenden?
            Min och vår bedömning är: Ja. Det var inte så att man lite på
            måfå stiftade lag.
          </note>
          <note>
            Det gjordes ganska omfattande utredningar, och man hade ganska
            omfattande kontakter med Europeiska unionen just därför att man
            var medveten om att det juridiska läget var komplicerat. Detta
            gällde inte minst på grund av Finlands ovilja att följa EG-
          </note>
          <note>
            direktivet i annat avseende.
          </note>
          <note>
            Min slutsats är fortfarande: Regeringen gjorde vad man rimligen
            kan begära av regeringen i det läge som man då befann sig.
          </note>
          <note type="speaker">
            Anf. 180 INGER RENÉ (m) replik:
          </note>
          <note>
            Fru talman! Regeringen tittade enbart på den finansiella sidan
            av ärendet och inte på det som hade med den inre marknaden att
            göra. Det kan hända att det är efterklokt att så här efteråt komma
            och påpeka detta. Men det ligger i granskningens karaktär.
          </note>
          <note>
            Vi skall titta på och göra bedömningar av: Vad borde regeringen
            ha gjort? Enligt mitt förmenande borde den inte bara ha tittat
            på den finansiella sidan utan också på de fyra friheterna och
            de möjligheter som fanns i det sammanhanget.
          </note>
          <note>
            Då borde man ha efterfrågat fler synpunkter såväl från näringslivet
            som från generaldirektorat XV, eller möjligen XVI, om jag minns
            rätt, som sysslar med den inre marknaden.
          </note>
          <note type="speaker">
            Anf. 181 MATS EINARSSON (v) replik:
          </note>
          <note>
            Fru talman! Jag menar att denna beskrivning inte är korrekt.
            Om man läser betänkandet och alla de dokument som ligger till
            grund för betänkandet framgår det att regeringen inte enbart såg
            till skattebasen och att försvara den utan att den också vägleddes
            av de problem som fanns när det gällde konkurrenssnedvridning.
          </note>
          <note>
            Det var just medvetenheten om att det här fanns en konflikt mellan
            olika principer i EG-rätten som gjorde att man försökte att på
            olika sätt få rätsida på detta. Men det lyckades ändå inte.
          </note>
          <note>
            Jag kan inte säga mer än att jag utifrån det jag i efterhand
            har läst mig till inte kan komma till någon annan slutsats än
            det jag tidigare sade. Den svenska regeringen gjorde vad man rimligen
            kan begära av en regering i ett sådant här fall.
          </note>
          <note type="speaker">
            Anf. 182 OLLE LINDSTRÖM (m):
          </note>
          <note>
            Fru talman! KU:s granskning av regeringens och statsrådet Thomas
            Östros hantering av frågan om finsk rödmärkt dieselolja kanske
            inte här i riksdagen betraktas som en stor fråga. Men jag kan
            försäkra de ledamöter som finns här i kammaren att i norra Sverige,
            vid Sveriges enda landgräns till ett annat EU-
          </note>
          <note>
            land, har hanteringen av den röda dieseln varit, och är fortfarande,
            en mycket stor och viktig fråga.
          </note>
          <note>
            Det finns ett antal faktiska omständigheter som enligt min mening
            visar att regeringen varit försumlig och dessutom av skatteintäktsskäl
            medvetet åsidosatt gemenskapslagstiftningen i enlighet med EG-rätten.
          </note>
          <note>
            I regeringens proposition framgår det, som Inger
          </note>
          <note>
            René sade, klart och tydligt vad vi förband oss att göra i och
            med att vi gick med i den europeiska unionen. Det reglerades tydligt
            i gemenskapslagstiftningen och den inre marknaden. I fördragets
            artiklar 6, 7
          </note>
          <note>
            och 8 framgår det med all önskvärd tydlighet vad som gäller -
            och vad vi också har förbundit oss att följa.
          </note>
          <note>
            Alltså var det ingen tvekan om vad som gällde. Därför blir jag
            förvånad när jag hör Kerstin Kristiansson säga att det inte var
            Sverige som bröt mot gemenskapsrätten. Det var tydligen någon
            annan. Men jag kommer tillbaka till det småningom.
          </note>
          <note>
            Trots vetskapen om vad vi har förbundit oss att göra infördes
            ett generellt förbud mot röd diesel från den 1 januari 1996. Då
            måste man fråga sig: Hur kan det komma sig att Finansdepartementet
            och regeringen inte visste vad som gällde när andra departement
            visste det? UD skrev en rapport i slutet av våren 1994
          </note>
          <note>
            med rubriken En marknad utan gränsformaliteter och gränshinder.
            Läget inom EG. Den heter UD 1994:48.
          </note>
          <note>
            Där påpekas det precis vad den inre marknaden och gemenskapslagstiftningen
            betyder och vad vi får finna oss i att leva efter från den 1 januari
            1995.
          </note>
          <note>
            Även Näringsdepartementet gav ut rapporter till oss riksdagsledamöter.
            Jag vet inte hur många av er som har läst dem. Även då skrev de
            om just den inre marknadens principer och vad som gällde. Trots
            det visste tydligen inte Finansdepartementet detta.
          </note>
          <note>
            Jag vill påpeka, eftersom det har sagts från talarstolen att
            man hade kontakt med EU-kommissionen, att när jag hade kontakt
            med EU-kommissionens direktorat 21 hade ingen kontakt tagits med
            dem innan det första beslutet om generellt förbud fattades.
          </note>
          <note>
            I slutet av 1996 hade jag en interpellationsdebatt med statsrådet
            Östros om de problem som uppstått efter det att man fattat beslut
            om det här förbudet. Jag påpekade detta med EG-rätten och gemenskapslagstiftningen
            och att förbudet stod i strid med detta.
          </note>
          <note>
            Statsrådet hävdade motsatsen och sade att jag hade fel. Det kanske
            inte var så mycket att undra över.
          </note>
          <note>
            Men han blev i alla fall medveten om att det fanns andra synpunkter.
          </note>
          <note>
            Den 26 mars kom så det här från EU:s direktorat.
          </note>
          <note>
            Det kom en skrivelse till Finansdepartementet som påpekade den
            gällande lagstiftningen. I skrivelsen pekade man på tre områden.
            Det är här man kommer in på det som också sades här, att det inte
            var försumligt, att det inte var passivitet. Men jag hävdar att
            det var det, för den första proposition som kom tog bara med en
            sak av de tre som påpekades i kommissionens skrivelse. Sedan fortsatte
            det. Man kan fundera på varför bara en del togs med.
          </note>
          <note>
            Efter ytterligare påtryckningar genom motioner och interpellationer,
            bl.a. av mig, kom sedan ytterligare en lagändring. I proposition
            1997/98:140 förslogs att användarförbudet mot röd diesel nu även
            skulle gälla lastbilar och bussar. Även det stod i den första
            skrivelsen från EU-kommissionen. Men det förhalade Thomas Östros
            så att det kom ett helt år efter den första propositionen.
          </note>
          <note>
            Fortfarande är den tredje delen i denna skrivelse inte genomförd.
            Den är på väg till EG-domstolen nu.
          </note>
          <note>
            Det gäller privat införsel. Det är fortfarande så att
          </note>
          <note>
            Sverige bryter mot gemenskapsrätten i dag, den
          </note>
          <note>
            27 maj.
          </note>
          <note>
            I artikel 8 i EU-direktivet står det: "Vad beträffar varor som
            förvärvats av enskilda individer för deras eget bruk och transporteras
            av dem själva följer av principen för den inre marknaden att punktskatt
            skall tas ut i den medlemsstat där de har förvärvats." Det bryter
            vi fortfarande mot. Därför kommer det säkert en proposition till
            som vi så småningom får diskutera.
          </note>
          <note>
            Statsrådet Östros har alltså trots påminnelser, dels från riksdagen
            och dels från EU-kommissionen, med hänvisning till skatteundandragandet
            medvetet förhalat åtgärder enligt lagstiftningen. Statsrådet har
            under utfrågningen hävdat att rättsläget inte var klart.
          </note>
          <note>
            Detta är ju fullständigt felaktigt. Rättsläget var klart när
            vi blev medlemmar, och dessutom bevisas det ju av JK:s yttrande.
            Vi skulle väl knappast betala ut miljonskadestånd dagligen om
            det inte vore så att vi har brutit mot gemenskapslagstiftningen.
          </note>
          <note>
            Förbudet och de förhalade ändringarna drabbade många privatpersoner,
            men framför allt ett antal företagare. Departementet konsulterade
            heller aldrig det direktorat som handlägger just de här frågorna.
            Ärendet har således inte beretts i vederbörlig ordning.
          </note>
          <note>
            Enligt den senaste noteringen ligger skadeståndet nu på uppåt
            30 miljoner kronor.
          </note>
          <note>
            Enligt min mening har regeringen, och statsrådet
          </note>
          <note>
            Östros, varit försumlig. Man har varit försumlig genom att inte
            före det första förbudet ta reda på vad som gällde. Man har inte
            heller tagit kontakter med de övriga departementen. Man har medvetet
            förhalat lagändringarna och ej berett ärendet i vederbörlig ordning.
            Därmed har man också förorsakat staten onödiga kostnader. Därför
            borde en anmärkning ha blivit följden av KU:s granskning. För
            min del vill jag yrka bifall till den moderata reservationen i
            det här avsnittet.
          </note>
          <note type="speaker">
            Anf. 183 KERSTIN KRISTIANSSON (s) replik:
          </note>
          <note>
            Fru talman! Det var mycket som kom på en gång från Olle Lindström.
            Det är svårt att veta vilken del man skall börja i. Men jag skulle
            gärna vilja fråga
          </note>
          <note>
            Olle Lindström: Vilken EG-rättslig regel var det som överskreds
            när Sverige förbjöd röd diesel? Vilken
          </note>
          <note>
            EG-rättslig regel överskreds?
          </note>
          <note>
            I kommissionens brev till Sverige var det nämligen inte riktigt
            juridiskt klart. Men måhända är Olle
          </note>
          <note>
            Lindström klokare, så att jag kan få besked om det nu.
          </note>
          <note type="speaker">
            Anf. 184 OLLE LINDSTRÖM (m) replik:
          </note>
          <note>
            Fru talman! Om jag får börja med den första frågan så strider
            det mot artiklarna 6, 7 och 8 i fördraget.
          </note>
          <note>
            Det nämnde jag tidigare. Det beslut om förbud som vi har fattat
            i riksdagen strider mot dessa tre artiklar.
          </note>
          <note>
            Sedan vill jag ställa en fråga, och jag hoppas att
          </note>
          <note>
            Kerstin Kristiansson tar en replik till, för jag glömde att ställa
            den tidigare: Vilken annan vara har förbjudits i Sverige på grund
            av det här skatteundandragandet? Jag vet ingen annan vara. Jag
            förstår att det här kan vara ett problem, men vi har faktiskt
            en polisiär myndighet och andra som handlägger just sådana frågor
            om ett skatteundandragande sker. Jag vet ingen annan vara i Sverige
            förutom de undantag vi har fått för alkohol och tobak. Men det
            är ju en fråga för sig.
          </note>
          <note type="speaker">
            Anf. 185 KERSTIN KRISTIANSSON (s) replik:
          </note>
          <note>
            Fru talman! Man kan ju ändå inte helt bortse från de stora skatteundandraganden
            som skedde i det här fallet. Det var liksom inte lite. Det skedde
            alltså transporter med stora lastbilar. Man for över den finska
            gränsen in till Sverige och sålde de här varorna. Man får ju ändå
            förstå att Svenska petroleuminstitutet reagerar en sådan gång
            - inte bara mot skatteundandragandet utan också i fråga om konkurrens
            i det här fallet. Det kan vi inte helt bortse från. Jag tycker
            att det vore ganska tragiskt om Olle Lindström gör det.
          </note>
          <note type="speaker">
            Anf. 186 OLLE LINDSTRÖM (m) replik:
          </note>
          <note>
            Fru talman! Nej, jag negligerar absolut inte skatteundandragandet.
            Men det är ju inte så att man för varje skatteundandragande gör
            en ny lagstiftning. Vi har ju polisiära myndigheter som skall
            sköta det här.
          </note>
          <note>
            Därför är det självklart att man inte ändrar lagen eftersom sådant
            inträffar. Jag vet inte någon annan vara som vi har förbjudit
            på grund av ett skatteundandragande. I så fall har vi ju ett rättsväsende
            i det här landet som också skall träda in. Jag upplevde att det
            gjordes under den här tiden. Det var inte så att man var passiv
            i det fallet. Däremot var man väldigt snabb med att införa en
            lagstiftning som stred mot
          </note>
          <note>
            EG-rätten. Dessutom tog det längre tid att ändra lagstiftningen
            efter det som EG-kommissionen och andra hade påpekat.
          </note>
          <note>
            Ajournering
          </note>
          <note>
            Kammaren beslutade kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Granskning av statsrådens tjänsteutövning och regeringsärendenas
            handläggning
          </note>
          <note>
            (forts. KU25)
          </note>
          <note>
            Kulturminister Marita Ulvskogs handlande när det gäller frågan
            om försäljning av Svenska Dagbladet till Marieberg (avsnitt 2.5)
          </note>
          <note type="speaker">
            Anf. 187 KENTH HÖGSTRÖM (s):
          </note>
          <note>
            Fru talman! Per Unckel gav mig i sitt inledningsanförande anledning
            att kommentera utskottsgranskningen av Marita Ulvskogs handlande
            när det gäller
          </note>
          <note>
            Svenska Dagbladets försäljning till Marieberg; detta trots att
            endast ett särskilt yttrande är fogat till utskottsmajoritetens
            text.
          </note>
          <note>
            Per Unckel kategoriserade nämligen ärendet som dunkelt, lämnandes
            ett tomrum i kontrollmaktens granskningsfunktion - för att återskapa
            vad han själv sade. I det här avseendet blir nog Unckel själv
            mer dunkel än utskottet. I utskottet har vi med hjälp av skicklig
            och mycket noggrann kanslipersonal granskat ärendet så långt detta
            låter sig göras inom ramen för vad ett demokratiskt kontrollorgan
            kan göra.
          </note>
          <note>
            Vi har tagit del av tidningsuppgifter. Vi har haft en öppen utfrågning
            av Marita Ulvskog, och vi har bjudit in Bengt Braun och Claes
            Dahlbäck från köpare respektive säljare och de intressenter som
            de representerar. Att de sedan inte ville infinna sig är ett bekymmer
            i sig men för den skull kastas ingen skugga över Marita Ulvskog.
          </note>
          <note>
            Granskningen har primärt handlat om Ulvskogs handläggning och
            uttalanden om den planerade affären har förhindrat densamma. Endast
            sekundärt har granskningen handlat om den eventuella affär av
            närmast motköpskaraktär som antyds ha förelegat i de diskussioner
            som rör Arbetet. Dessa antydningar kunde möjligen ha belysts om
            herrarna Braun och
          </note>
          <note>
            Dahlbäck hade infunnit sig men det gjorde de alltså inte. I huvudfrågan,
            i huvudgranskningen, finns det således inga oklarheter och inga
            dunkla gömmen i
          </note>
          <note>
            Marita Ulvskogs agerande.
          </note>
          <note>
            Det verkligt dunkla - då vänder jag mig egentligen till herr
            Unckel, som inte finns här i kammaren för närvarande - och det
            som KU inte har mandat att granska är följande: Vilka skäl hade
            köpare och säljare att över huvud taget gå till ministern och
            än mindre att villkora den påstådda affärens genomförande med
            ministerns eventuella välsignelse? Fanns det någonting dolt, någonting
            förhöljt i dunkel, hos köparna och säljarna? Detta hade det varit
            intressant att granska.
          </note>
          <note>
            Kanske Unckel själv med sin nära anknytning till det saluförda
            företaget i fråga kan kasta ljus över detta dunkla.
          </note>
          <note type="speaker">
            Anf. 188 INGER RENÉ (m):
          </note>
          <note>
            Fru talman! I början av juli förra året förekom i massmedierna
            uppgifter om en affär mellan Svenska
          </note>
          <note>
            Dagbladet och Marieberg.
          </note>
          <note>
            Enligt dessa uppgifter hade Svenska Dagbladets ledning bett Dagens
            Nyheter och dess ägare att ta över administrationen av Svenska
            Dagbladet. Den föreslagna konstruktionen påminner starkt om den
            lag som i USA går under beteckningen NPA, Newspaper
          </note>
          <note>
            Reservation Act. Två tidningar på samma ort slår samman de redaktionella
            tillgångarna. Syftet är att göra det möjligt för flera oberoende
            pressröster att bevaka samma marknad.
          </note>
          <note>
            Förslaget föredrogs för kulturministern, som tidigare har varit
            kritisk mot familjen Bonniers ställning på mediemarknaden. Därför
            kunde hon tänkas ha invändningar mot detta det tilltänkta samarbetet.
          </note>
          <note>
            Kulturministern uttryckte sig också starkt kritiskt till medierna.
            Det bidrog sannolikt till att affären gick om intet. Den principiellt
            viktiga frågan i det här ärendet är om och i vilken utsträckning
            den politiska makten skall ha inflytande över mediemarknaden.
          </note>
          <note>
            Denna princip har att göra med två frågor i detta ärende: dels
            i vilken utsträckning Marita Ulvskogs starkt kritiska inställning
            till affären har uppfattats på ett sådant sätt att den tilltänkta
            köparen av politiska skäl avstod från affären, dels om en affär
            mellan
          </note>
          <note>
            Arbetet och Sydsvenskan diskuterades i samband med Svenska Dagbladet/Marieberg
            och kanske som ett villkor för att affären Svenska Dagbladet/Marieberg
            skulle få politisk acceptans.
          </note>
          <note>
            Det är möjligen ett märkligt sammanträffande att det veckan efter
            det att kontakten togs angående Marieberg/Svenska Dagbladet lär
            ha förekommit konkreta diskussioner om hur en affär mellan Bonniers
            genom Sydsvenskan och tidningen Arbetet skulle gå till.
          </note>
          <note>
            Längre har vi, dessvärre, inte kommit i vår granskning. Det är
            jag den första att beklaga. Utskottet är enigt i sin bedömning
            där vi samfällt uttalar att granskningen "inte kunnat genomföras
            på ett fullt tillfredsställande sätt". Det kan man kalla för dunkelt.
          </note>
          <note>
            I ett särskilt yttrande utvecklar vi moderater detta, speciellt
            när det gäller de kontakter som förevarit mellan Bonniers genom
            tidningen Sydsvenskan och tidningen Arbetet. Det antyds inte bara
            utan det verifierades också av kulturministern vid vår utfrågning
            att den kontakten har ägt rum. Vi beklagar att vi inte har kunnat
            utföra granskningen på ett tillfredsställande sätt i detta avseende.
          </note>
          <note type="speaker">
            Anf. 189 KENTH HÖGSTRÖM (s) replik:
          </note>
          <note>
            Fru talman! Inger René säger nu att det dunkla är just det som
            jag påstod var dunkelt, nämligen den säljande partens och den
            köpande partens intention att besöka ministern och efterhöra hennes
            åsikt och möjligen också det dunkla faktum att någon annan sorts
            sidoaffär var uppe till diskussion. Men när Per
          </note>
          <note>
            Unckel i sitt inledningsanförande gav sken av det dunkla föll
            skuggan på Marita Ulvskog. Enligt vårt förmenande kan hon inte
            läggas till last för att herrarna Braun och Dahlbäck och kanske
            andra i ägarkretsen inte ville infinna sig i utskottet.
          </note>
          <note type="speaker">
            Anf. 190 INGER RENÉ (m) replik:
          </note>
          <note>
            Fru talman! Det är faktiskt kulturministern, statsråden och regeringen
            som vi granskar. Vi granskar inte köpare och säljare av Marieberg
            eller någon annan organisation, utan det är, som sagt, ministern
            som vi granskar. Kanske hade hennes uttalande kommit i en annan
            dager om vi hade kunnat utfråga också andra parter i det här arbetet.
            Det är detta som vi säger i vårt särskilda yttrande.
          </note>
          <note type="speaker">
            Anf. 191 KENTH HÖGSTRÖM (s) replik:
          </note>
          <note>
            Fru talman! Det står också utom allt tvivel. Man kan i utskottsförhören
            med henne ta del av att hon inte alls förnekar sin kritiska inställning
            till denna affär, som skulle ha skapat en ännu större maktkoncentration
            på den svenska mediemarknaden. Hon förnekar heller inte att hon
            i samtal med Mats Svegfors har diskuterat den typ av affärsupplägg
            som man hänvisar till i Amerika. Hon förnekar inte detta.
          </note>
          <note>
            Av detta drar vi i utskottet slutsatsen att det har varit möjligt
            att granska henne. Vi finner ingen anledning till klander för
            detta.
          </note>
          <note>
            Det vi möjligen hade velat granska vidare, men som inte ligger
            i utskottets makt eller inom vår kontrollbefogenhet, är de dolda
            avsikterna eller det som är höljt i dunkel, som Unckel sade. Det
            står tyvärr inte i vår makt att granska det.
          </note>
          <note type="speaker">
            Anf. 192 INGER RENÉ (m) replik:
          </note>
          <note>
            Fru talman! Nej, och det beklagar vi djupt. Däremot finns det
            en mängd uppgifter från medierna, både när det gäller tidningsvärlden
            och när det gäller andra massmediala instrument, och åsikter,
            rykten, sanningar och halvsanningar som vi inte har kunnat verifiera.
            Det hade vi gärna velat göra i denna granskning, men det har vi
            alltså inte haft möjlighet till, vilket vi beklagar.
          </note>
          <note>
            Kulturminister Marita Ulvskogs handläggning av vissa ärenden
            om sändningstillstånd för digital-TV
          </note>
          <note>
            (avsnitt 2.6)
          </note>
          <note type="speaker">
            Anf. 193 OLA KARLSSON (m):
          </note>
          <note>
            Fru talman! Både yttrandefriheten och tryckfriheten i Sverige
            bygger på ett antagande om att mångfald gynnas av etableringsfrihet
            och att det är etableringsfrihet som gör att det blir många röster
            både i tryckta medier och i radio och TV. Det som ändå gör det
            möjligt eller ger oss rätt att reglera radio- och TV-
          </note>
          <note>
            frekvenser är bristen på frekvenser. Det är just kravet på att
            kunna ordna användandet av ett begränsat antal frekvenser som
            gör att yttrandefrihetsgrundlagens 3
          </note>
          <note>
            kapitel innehåller en andra paragraf, som börjar så här: "Rätten
            att sända radioprogram på annat sätt än genom tråd får regleras
            genom lag som innehåller föreskrifter om tillstånd och villkor
            för att sända".
          </note>
          <note>
            Men det handlar alltså ytterst om en ambition och ett krav på
            att ordna användandet av ett begränsat antal frekvenser. Jag menar
            att det också leder till att staten skall vara mycket återhållsam
            när man ställer krav på vad program får innehålla.
          </note>
          <note>
            I samma yttrandefrihetsgrundlag - 3 kap. 4 § -
          </note>
          <note>
            står det så här: "Den som sänder radioprogram avgör självständigt
            vad som skall förekomma i programmen". Det innebär alltså att
            det är den som sänder som själv skall avgöra och som själv skall
            bestämma över innehållet i programmen. Det skall icke regleras
            av staten eller av någon annan.
          </note>
          <note>
            Om man sedan går vidare till radio- och TV-lagen ser man att
            det där räknas upp ett antal villkor som är möjliga att ställa
            vid ett tillstånd. De som är aktuella i detta fall finns i 3 kap.
            2 §. Punkt 7 gäller användandet av en viss sändningsteknik. I
            punkt 13 förenas ett tillstånd med villkor om att sända ett mångsidigt
            programutbud.
          </note>
          <note>
            I förarbetena och i propositionen står det att de villkor som
            anges inte är de enda villkor som regeringen får förena med ett
            tillstånd. Regeringen får dessutom ställa upp de villkor som anges
            i §§ 2-4, vilka dessa två punkter hör till. Det fortsätter med
            uppgiften att regeringen inte skall få ställa några andra villkor
            för rätten att sända. Regeringen är alltså enligt radio- och TV-lagen
            förbjuden att ställa villkor som går utöver denna katalog på 13
            uppräknade punkter.
          </note>
          <note>
            Villkoret om skyldighet att sända ett mångsidigt programutbud
            går tillbaks på avtalet med TV 4, då det handlade om att reglera
            villkoren för en TV-kanal som skulle få monopol på reklam i marknätet.
            Då var det naturligt att sätta upp villkor som skulle ge ett mångsidigt
            programutbud i denna kanal.
          </note>
          <note>
            Men när man nu tittar på de tillstånd som har getts för det digitala
            marksända nätet kan man konstatera att det inte är mångsidighet
            som man har reglerat fram. Villkoren har förenats med krav dels
            på programinnehåll, dels på teknisk samordning med andra, kryptering
            och programkort. De har också förenats med krav på statliga monopolbolags
            medverkan.
          </note>
          <note>
            Vi börjar med att titta på vilka krav på programinnehållet som
            har ställts på TV 3. Det står i regeringsbeslutet att faktaprogram,
            sportprogram och barnprogram i betydande omfattning skall ingå
            i sändningarna. Man kan fråga sig om detta är villkor som skapar
            ett mångsidigt programutbud.
          </note>
          <note>
            Man kan gå vidare och titta på vad som gäller för
          </note>
          <note>
            Kanal 5. Det talas om att dramaprogram på svenska, underhållning,
            dokumentärprogram och barnprogram skall ingå i sändningarna i
            betydande omfattning. Är detta villkor som skapar ett mångsidigt
            programutbud?
          </note>
          <note>
            Man kan fortsätta med Canal +. Långfilmer, sport, dokumentärprogram
            och barnprogram skall i betydande omfattning ingå i sändningarna.
            Man kan ställa samma fråga där. Är detta villkor som skapar ett
            mångsidigt programutbud?
          </note>
          <note>
            Mitt svar på den frågan är nej. Dessa villkor reglerar i själva
            verket en ensidighet i varje programutbud.
          </note>
          <note>
            Det är inte ett krav på mångsidighet för TV 3, Kanal 5 eller
            Canal + - det är ett krav på ensidighet.
          </note>
          <note>
            Man kan kanske, som vissa i debatten, argumentera för att regeringen
            här bara har lyft in de programförklaringar som programbolagen
            själva har kommit in med. Men det är inte sant.
          </note>
          <note>
            I villkoren för Kanal 5 ingår krav på dramaprogram på svenska,
            underhållning, dokumentärprogram och barnprogram. Själva hade
            de dessutom angett att de ville sända nyheter och sport. Det blir
            än tydligare om man väljer att titta på Canal + egen programförklaring,
            där det bl.a. står att erotisk film ingår i det nuvarande utbudet.
            Jag har i och för sig full förståelse för att Marita Ulvskog inte
            tog in den delen av programförklaringen i tillståndet för Canal
            +, men det visar ändå att argumentet att villkoren bara speglar
            det som programbolagen själva ville ha inte stämmer.
          </note>
          <note>
            Vad sedan gäller kravet på samordning med andra kan jag säga
            att kravet på kryptering och kravet på gemensamt programkort innebär
            att tillstånden förenas med villkor som rimligen inte handlar
            om sändningsteknik. I utskottstexten hänvisar man till tidigare
            propositioner. Regeringen skriver själv i propositionen om digitala
            TV-sändningar att de avkodare som används bör vara sådana att
            varje person i publiken har möjlighet att ta del av alla program
            som sänds ut, givetvis på de villkor som programföretaget ställer
            för tillgång till programmen.
          </note>
          <note>
            Men när regeringen meddelar sina tillstånd ställer man krav på
            kryptering. Då ställer man krav på ett system som innebär att
            tittarna måste köpa programkortet för att kunna ta del av de olika
            programmen, inte på de villkor som programföretagen ställer upp,
            utan på de villkor som staten ställer upp för krypteringen.
          </note>
          <note>
            Det här innebär också att man ställer krav på de statliga monopolbolag
            som skall svara för de här tjänsterna. Det är Teracom AB och Senda
            AB som skall svara för den tekniska samordningen. Jag ser inte
            någonstans i radio- och TV-lagen möjligheter för staten att ställa
            som villkor att vissa bolag skall stå för de här tjänsterna. Jag
            tycker att det är extra besvärande när de här villkoren innebär
            att det är statliga monopolbolag som ges en möjlighet att bygga
            upp detaljerade kundregister, med detaljerade uppgifter om kundbeteende
            och om tittarbeteende. Det handlar om vilka program som tittarna
            väljer att köpa via programkortet och i en framtid, med ett pay
            per viewsystem, också om vilka enskilda program som dessa tittare
            väljer att köpa och titta på.
          </note>
          <note>
            Jag menar att Marita Ulvskog har gått långt utöver såväl yttrandefrihetsgrundlagen
            som radio- och TV-
          </note>
          <note>
            lagen när hon har meddelat tillstånden för digital marksänd TV.
            Därför bör stark kritik riktas mot henne på denna punkt.
          </note>
          <note type="speaker">
            Anf. 194 HELENA BARGHOLTZ (fp):
          </note>
          <note>
            Fru talman! Ola Karlsson har nyss mycket vältaligt utvecklat
            varför vi reservanter är så kritiska mot förslaget om digital
            TV. Jag vill bara i korthet summera mina egna åsikter.
          </note>
          <note>
            Det handlar här om yttrandefrihetsbegränsningar.
          </note>
          <note>
            Då är det självklart att de villkor som ett sändningstillstånd
            har måste ha stöd i lag.
          </note>
          <note>
            Radio- och TV-lagen hade vid tidpunkten för regeringens beslut
            en bestämmelse om att sändningstillstånd kan förenas med villkor
            om skyldighet att använda viss sändningsteknik. Men i de tillstånd
            som regeringen meddelat anges villkor som bl.a. handlar om kryptering,
            åtkomstkontrollsystem och elektronisk programguide. Det här är
            ju mycket avlägset från frågor om att använda viss sändningsteknik.
            Därför står inte regeringens beslut om sändningstillstånd för
            digital TV i överensstämmelse med bestämmelserna i radio- och
            TV-lagen enligt den lydelse som gällde vid tidpunkten för regeringens
            beslut.
          </note>
          <note>
            Det är två frågor som är av central betydelse i det här sammanhanget.
            Den första frågan är: Har regeringen haft stöd för den i tillstånden
            angivna begränsningen i fråga om programinnehållet? Den andra
            frågan är: Har regeringen haft stöd för den i tillstånden angivna
            begränsningen i fråga om samverkan?
          </note>
          <note>
            När det gäller den första frågan är svaret att det inte är förenligt
            med gällande lagstiftning att i sändningstillstånd för digital
            TV reglera vilken typ av program som respektive programföretag
            skall ha i sitt utbud. Det här går tillbaka till radio- och TV-lagen
            som i sin tur är kopplad till yttrandefrihetsgrundlagen, som talar
            om redaktionellt oberoende.
          </note>
          <note>
            Beträffande den andra frågan, om regeringen haft stöd för den
            i tillstånden angivna begränsningen i fråga om samverkan, är det
            så att regeringens villkor innebär att vissa samverkansfrågor
            skall skötas av de statligt kontrollerade bolagen Senda AB och
            Teracom
          </note>
          <note>
            AB. Det här ger verkligen de statligt kontrollerade bolagen en
            mycket stark monopolställning.
          </note>
          <note>
            Dessutom kommer Senda AB att få möjlighet att bygga upp ett omfattande
            kundregister genom accesskorten. Risken är också att det ger Senda
            full insyn i enskilda konsumenters tittarvanor. Det leder till
            risk för ett betydande integritetsintrång.
          </note>
          <note>
            Den här frågan tog vi upp med Marita Ulvskog i samband med utfrågningen.
            Jag tycker nog att hon visade sig mycket okänslig för problemet
            när det gällde intrången i den personliga integriteten. Det gjorde
            mig mycket betänksam.
          </note>
          <note>
            Fru talman! Det är alltså inte förenligt med gällande lagstiftning
            att i sändningstillstånden för digital
          </note>
          <note>
            TV reglera vilken typ av program som respektive företag skall
            ha i sitt utbud. De tillstånd som regeringen meddelar innebär
            dessutom krav på ett ensidigt programutbud för vissa programföretag
            snarare än krav på mångfald, såsom Ola Karlsson också har utvecklat
            det. Med detta vill jag instämma i reservationen.
          </note>
          <note type="speaker">
            Anf. 195 KENTH HÖGSTRÖM (s):
          </note>
          <note>
            Fru talman! Ola Karlssons anmälan av kulturminister Marita Ulvskogs
            handläggning av utbyggnaden av digital TV via det markbundna nätet
            inleds med följande mycket franka påstående: "Digital TV i marknätet
            framstår allt tydligare som socialdemokraternas verktyg för att
            cementera en stark politisk kontroll över TV-mediet." Jag fortsätter
            att läsa ur anmälan: Utan hänsyn till yttrandefrihetsgrundlagen
            och Radio- och TV-lagen har Marita Ulvskog i sin iver att styra
            och reglera fördelat tillstånd.
          </note>
          <note>
            Redan i sin inledning av anmälan slår moderaten
          </note>
          <note>
            Ola Karlsson fast hur det är. Då kunde man ju låta bli prövningen
            och granskningen, för det är ju mer ett politiskt ställningstagande.
          </note>
          <note>
            Jag citerar igen vad han skriver: " - - - verktyg för att cementera
            en stark politisk kontroll - - -."
          </note>
          <note>
            Utskottet har alltså att pröva detta. Utskottet har efter denna
            prövning funnit att frågan om det digitala TV-
          </note>
          <note>
            nätets utbyggnad har prövats i denna kammare vid flera tillfällen
            och i konstitutionsutskottet vid flera tillfällen. Vid varje tillfälle
            har det funnits stora breda parlamentariska majoriteter där fler
            än socialdemokrater varit med. Kristdemokrater, centerpartister,
            vänsterpartister och miljöpartister har uppenbarligen tyckt att
            det här har varit en riktig väg.
          </note>
          <note>
            Hur jag än försöker anstränga mig att titta i de socialdemokratiska
            medlemsregistren återfinner jag varken Ingvar Svensson eller Åsa
            Torstensson där, hur gärna jag än skulle vilja införliva dem i
            vår gemenskap. De är väl inte något verktyg för socialdemokratisk
            maktpolitik. Där faller Ola Karlssons första påstående.
          </note>
          <note>
            För det andra framgår det tydligt av utskottets skrivning på
            s. 67 längst ned att det i 3 kap. 2 § första stycket i yttrandefrihetsgrundlagen
            står: "- - - får rätten att sända radioprogram på annat sätt än
            genom tråd regleras genom lag som innehåller föreskrifter om tillstånd
            och villkor för att sända."
          </note>
          <note>
            Det var således tillåtet med villkor och koncessioner. Det är
            alltså inget brott mot den lagen.
          </note>
          <note>
            För det tredje står det tydligt och klart i utskottets skrivning
            på s. 68 att enligt radio- och TV-lagens
          </note>
          <note>
            3 kap. 2 § sjunde stycke "kan villkor för sändningstillstånd
            avse skyldighet att använda viss sändningsteknik."
          </note>
          <note>
            Det är således tillåtet, och själva vitsen är att man kan välja
            viss teknik. Och det har gjorts.
          </note>
          <note>
            För det fjärde står det på s. 70 att enligt "3 kap.
          </note>
          <note>
            2 § 13 radio- och TV-lagen får villkor för sändningstillstånd
            avse skyldighet att sända ett mångsidigt programutbud". Detta
            mångsidiga programutbud har tillförsäkrats genom att programföretagen,
            de ansökande, har inkommit med en inlaga som till största delen
            har godkänts och som sedan skall granskas av andra instanser än
            regeringen.
          </note>
          <note>
            Därmed faller samtliga de invändningar som Ola
          </note>
          <note>
            Karlsson har haft. Det är därför som vårt utskott inte har funnit
            någon anledning att utveckla vårt ställningstagande. Det fanns
            ingen anledning att göra något annat ställningstagande än det
            vi har gjort.
          </note>
          <note>
            Ola Karlssons anmälan förbleknar. Jag ser hans anmälan, och även
            uppföljningen på anmälan, som en partipolitisk inlaga med ideologisk
            udd riktad mot de beslut, baserad på breda majoriteter, som antagits
            i denna kammare. Det må vara honom helt tillåtet. Ola
          </note>
          <note>
            Karlsson och jag har på samma grundvalar haft den debatten förut
            i kammaren. Vi får säkert återkomma till den debatten.
          </note>
          <note>
            Det finns ingenting i utskottets granskning som har befunnits
            vara av den arten att man kan kritisera
          </note>
          <note>
            Marita Ulvskog för handläggandet. Sedan kan Ola
          </note>
          <note>
            Karlsson ha andra politiska bevekelsegrunder och i det längsta
            vilja försvåra eller stoppa upp processen.
          </note>
          <note>
            Då tar han också strid med betydligt bredare parlamentarisk grupperingar
            än bara socialdemokrater.
          </note>
          <note type="speaker">
            Anf. 196 OLA KARLSSON (m) replik:
          </note>
          <note>
            Fru talman! När nu Kenth Högström och konstitutionsutskottet
            uppenbarligen så noggrant och gediget har gått igenom anmälan
            och gällande regler och villkor i radio- och TV-lagen och yttrandefrihetsgrundlagen,
            kan väl Kenth Högström hjälpa mig och tala om var han i radio-
            och TV-lagen hittar stöd för att i tillstånden sätta villkor för
            vilka bolag som skall sköta olika tekniska tjänster. Hjälp mig!
            Jag har inte hittat något stöd någonstans.
          </note>
          <note>
            Sedan var det frågan om innehållet i programmen.
          </note>
          <note>
            Där glömde Kenth Högström att citera YGL:s stadgande om att det
            är den som sänder programmen som självständigt avgör programinnehållet.
            Men jag vill ändå fråga Kenth Högström följande.
          </note>
          <note>
            Villkoren för Canal + innehåller krav på att långfilmer, sport,
            dokumentärprogram och barnprogram i betydande omfattning skall
            ingå i sändningarna. Menar Kenth Högström att detta är ett krav
            på ett mångsidigt programutbud för Canal +? Menar Kenth Högström
            att det är det innehållet som är mångsidighet?
          </note>
          <note>
            Om det är så, har man uppfyllt kraven i radio- och
          </note>
          <note>
            TV-lagen. Det handlar om mångsidighet i ett TV-
          </note>
          <note>
            program.
          </note>
          <note>
            Har man raderat ut innehåll av nyheter och underhållning? Skall
            de inte ingå i kravet på mångsidighet?
          </note>
          <note>
            Hjälp mig, Kenth Högström, att guida mig i den här materien som
            du uppenbarligen har studerat så noggrant.
          </note>
          <note type="speaker">
            Anf. 197 KENTH HÖGSTRÖM (s) replik:
          </note>
          <note>
            Fru talman! Det var länge sedan jag hörde Ola
          </note>
          <note>
            Karlsson så ödmjuk att han ber om hjälp med tanke på hans egna
            mycket tekniska kunnande. Jag skall försöka bidra till den klokskapen.
          </note>
          <note>
            Återigen är svaret på din första fråga: Enligt
          </note>
          <note>
            3 kap. 2 § sjunde stycket i radio- och TV-lagen såsom den var
            utformad 1996 i dess lydelse före den 1 februari 1999, kunde villkor
            för sändningstillstånd avse skyldighet att använda viss sändningsteknik.
            Det var meningen att man skulle kunna uppfylla vissa tekniska
            villkor. Men sedan valde de samverkande programbolagen själva
            distributionsformer därutöver.
          </note>
          <note>
            Ola Karlsson sitter själv i Digital-TV-kommittén och har all
            anledning att erinra sig de diskussioner som har varit där.
          </note>
          <note>
            Jag skall låta vara osagt huruvida de programtablåer som de sökande
            företagen har lämnat in omfattar tillräcklig mångsidighet. Det
            är en subjektiv bedömningsfråga. Vi är inte här för att granska
            den delen i det hela. Det är möjligt att vi skall ha en skönhetskommitté
            som skall granska innehållet i det programföretagen har lämnat
            in. Totalt sett är detta garanti för mångsidighet.
          </note>
          <note>
            Jag ser ingenting som hindrar företagen att utveckla sin verksamhet
            enligt deras egna intentioner.
          </note>
          <note>
            Det finns inte heller någon möjlighet för regeringen att ingripa
            repressivt i deras företagsamhet.
          </note>
          <note type="speaker">
            Anf. 198 OLA KARLSSON (m) replik:
          </note>
          <note>
            Fru talman! Man måste vara generös med tolkningen om man säger
            att villkoret "använda viss sändningsteknik" också medger att
            regeringen kan föreskriva att det är ett statligt monopolbolag
            som skall sköta en viss syssla. Det är fråga om att bygga upp
            ett omfattande integritetskränkande register, som också regeringen
            själv är medveten om kommer att ha ett problematiskt innehåll.
            Regeringen skrev själv i propositionen om digital-TV att problemen
            kan gälla tillgång till känslig information, t.ex. om kunder och
            kundbeteenden, dvs. vilka program de tittar på.
          </note>
          <note>
            Detta löser man genom att i tillstånden föreskriva att det är
            ett statligt monopolbolag som skall sköta det hela. Kenth Högström
            rangerar in detta under benämningen "använda viss sändningsteknik".
            Jag har lite svårt att se det så.
          </note>
          <note>
            Med hjälp av Kenth Högströms bedömningsfrågor av programinnehållet
            blir det i praktiken möjligt för staten och kulturministern att
            reglera fram praktiskt taget varje tänkbart programinnehåll -
            nästan allt är en fråga om mångsidighet.
          </note>
          <note>
            Vi kan säga att villkoren för Canal +, TV 8, Kanal 5 eller TV
            3 är krav på mångsidighet. Då blir det snart möjligt för staten
            att reglera vad alla de olika programmen skall innehålla. Det
            stämmer inte med kraven i yttrandefrihetsgrundlagen.
          </note>
          <note type="speaker">
            Anf. 199 KENTH HÖGSTRÖM (s) replik:
          </note>
          <note>
            Fru talman! Den tidigare radio- och TV-lagen som föregick den
            nyss gällande och den nu gällande byggde på att ingå avtal med
            de sändande företagen.
          </note>
          <note>
            Nu ger man tillståndsvillkor. De tillståndsvillkoren kan vara
            - och skall vara - sändningsteknik med tekniska villkor som bygger
            på samverkan mellan de företag som upptar vårt dyrbara frekvensutrymme.
          </note>
          <note>
            Jag kan hålla med om att denna lagstiftning, som har förändrats
            många gånger, och som är oerhört komplicerad, kan vara svår att
            bedöma. Det är ingen som sticker under stol med det. Det är heller
            ingen av de utskottstjänstemän som har varit oss behjälpliga som
            har klart och tydligt sagt att detta står i strid med lagen. Tvärtom!
            Tydligen har lagen varit menad att användas på detta sätt. Jag
            känner inget tvivel på den punkten. Det har jag sagt till Per
            Unckel tidigare. Han har deltagit i debatten varje gång, till
            skillnad från
          </note>
          <note>
            Ola Karlsson som bara har deltagit vid två tillfällen.
          </note>
          <note>
            Sedan var det frågan om "skönhetsrådet" eller de som skall granska
            vad som sändas skall. I stort sett samtliga programföretag har
            varit nöjda med de villkor de har erhållit.
          </note>
          <note>
            Varför göra så stort nummer av detta, om det inte vore för helt
            andra politiska syften, nämligen att försöka stoppa utbyggnaden
            av den digitala TV-
          </note>
          <note>
            satsningen via det markbundna nätet? Det är det som det egentligen
            handlar om. Ola Karlsson må förlåta mig, men jag är säker på att
            vi om några månader har en ny debatt med samma innehåll och kring
            samma ideologiska stridsteman och att Ola Karlsson hela tiden
            kommer att hitta nya infallsvinklar för att försena processen.
          </note>
          <note type="speaker">
            Anf. 200 KENNETH KVIST (v):
          </note>
          <note>
            Fru talman! Jag kan göra mitt inlägg relativt kort, eftersom
            Kenth Högström på ett utomordentligt vältaligt sätt har företrätt
            utskottets synpunkter. Jag vill bara markera att vi ser väldigt
            likartat på den här frågan.
          </note>
          <note>
            Jag vill emellertid notera ett par saker i den högerreservation
            som Moderaterna och Folkpartiet står bakom. Ola Karlsson upprepar
            det också här. Det sägs att regeringen skall styra varje tänkbart
            programinnehåll när den ger väldigt breda tillstånd. Det låter
            på Ola Karlsson precis som om Marita Ulvskog skulle bestämma varenda
            film eller innehållet i vartenda barnprogram som Canal + visar.
            Det är inte alls fråga om detta.
          </note>
          <note>
            Det som de har ansökt om att få sända får de i huvudsak sända.
            Undantaget var möjligtvis att de inte i betydande grad skulle
            behöva sända erotisk film; det togs inte med i villkoren. Det
            finns däremot ingenting i de här villkoren som hindrar dem att
            sända erotisk film. Det står bara att barnprogram, sport, långfilm
            osv. skall ingå i betydande grad, vilket de själva vill.
          </note>
          <note>
            Deras yttrandefrihet är på intet sätt beskuren. Att säga det
            är att se spöken där inga spöken existerar.
          </note>
          <note>
            Det är samma sak med den polemiska tonen, att man försöker slå
            på regeringen, som också återfinns i slutet av reservationen.
            Man skriver att under utfrågningen sade Ulvskog - jag skall inte
            diskutera om det är rätt i sak - att regeringen inte kan ingripa
            mot ett programföretag om det inte följer tillståndet utan sänder
            andra program utöver tillståndet. Det är ju väldigt generöst av
            ministern. Regeringen har alltså ingen avsikt att ingripa ens
            om programföretagen inte följer tillstånden utan ger sina tillstånd
            en ännu vidare tolkning.
          </note>
          <note>
            Då skriver man så här i reservationen, vilket man vill att vi
            skall besluta: "Uttalandet kan enligt utskottets mening ses som
            ytterligare tecken på regeringens tendens att styra radio- och
            TV-verksamheter utan stöd i lag."
          </note>
          <note>
            Här ger ju ministern radiokanalerna en mycket långtgående frihetsförklaring,
            och då säger man att det är ett tecken på att hon vill styra ännu
            mer. Tala om bristande logik! Tala om att försöka hitta anledningar
            till kritik av regeringen där sådana anledningar inte finns!
          </note>
          <note>
            Jag yrkar på godkännande av utskottets anmälan på den här punkten.
          </note>
          <note type="speaker">
            Anf. 201 OLA KARLSSON (m) replik:
          </note>
          <note>
            Fru talman! Kenneth Kvist instämde i väldigt mycket av Kenth
            Högströms anförande. Jag kan då passa på att ställa samma fråga
            till Kenneth Kvist som till Kenth Högström för att få höra om
            jag kan få ett svar från Kenneth Kvist. Var i radio- och TV-
          </note>
          <note>
            lagen hittar man stöd för att i tillstånden reglera vilka bolag
            som skall sköta de tekniska tjänsterna? Var i radio- och TV-lagen
            hittar man stöd för att ett statligt monopolbolag, Senda AB, skall
            bygga upp ett omfattande kundregister och därmed också ett register
            över tittarvanor?
          </note>
          <note>
            Kenth Högström sade att det var en fråga om sändningsteknik,
            och jag måste säga att jag har mycket svårt att se att ett val
            av bolag skall ingå i formen av sändningsteknik. Var i radio-
            och TV-
          </note>
          <note>
            lagen hittar Kenneth Kvist stöd för detta?
          </note>
          <note>
            Sedan skulle jag också vilja en ställa fråga, inte om villkoren
            för Canal + utan om villkoren för Kunskaps-TV. Det står att utbildnings-
            och bildningsprogram skall i betydande omfattning ingå i sändningen.
          </note>
          <note>
            Jag vill ställa frågan: Är detta ett villkor om ett mångsidigt
            programutbud? Ja eller nej!
          </note>
          <note type="speaker">
            Anf. 202 KENNETH KVIST (v) replik:
          </note>
          <note>
            Fru talman! På den sista frågan svarar jag: Ja, det är mångsidigt.
            Utbildningsprogram skall ingå. Utbildning kan vara utbildning
            i musik, sport, biologi och matematik. Det kan vara utbildning
            i konsten att spela på hästar. Det kan vara utbildning i engelska,
            franska och tyska. Det kan vara utbildning i historia och vad
            som helst. Det är ganska brett. Det är inga villkor att de skall
            ha en viss utbildning med ett visst ideologiskt innehåll eller
            något sådant, utan de skall satsa på utbildning. Det är likadant
            med folkbildning.
          </note>
          <note>
            Det är oerhört brett.
          </note>
          <note>
            En kanal som kallar sig kunskapskanal och alltså vill ha möjlighet
            att sända just folkbildande och utbildande program får tillståndet
            att i väsentlig grad sända bildande och utbildande program.
          </note>
          <note>
            Då vrider ni det därhän, att när man beviljar detta tillstånd
            skär man i yttrandefriheten. Det är en konstitutionell granskning
            som vi gör här, och vi måste vara lite seriösa.
          </note>
          <note>
            På den första frågan vill jag svara att det här bolaget är en
            överenskommelse mellan de parter som har erhållit sändningsbidragen,
            och den har lett fram till att man har kommit överens om i vilken
            företagsform detta skall skötas.
          </note>
          <note>
            I övrigt har jag ingen anledning att upprepa Kenth
          </note>
          <note>
            Högströms svar på den frågan, vilket var utomordentligt klargörande.
            Jag vill inte bli använd som en bricka av Ola Karlsson när han
            försöker påstå att svar som han har fått icke var svar.
          </note>
          <note type="speaker">
            Anf. 203 OLA KARLSSON (m) replik:
          </note>
          <note>
            Fru talman! Jag har ingenting emot att Kunskaps-
          </note>
          <note>
            TV fick tillstånd att sända i det digitala marknätet.
          </note>
          <note>
            Det jag ifrågasätter är om regeringen har möjlighet att i tillståndet
            för Kunskaps-TV reglera innehållet i programmen. Där finns det
            enligt radio- och TV-
          </note>
          <note>
            lagen möjlighet att ställa villkor om ett mångsidigt programutbud.
            Jag menar att ett villkor om att utbildnings- och bildningsprogram
            i betydande omfattning skall ingå i sändningarna inte med någon
            rimlighet kan sägas vara ett villkor om mångsidigt programutbud.
          </note>
          <note>
            Om man vill, som Kenneth Kvists parti och andra partier här i
            riksdagen, kraftigt reglera innehållet i programmen på politisk
            väg får man väl först göra en ändring av radio- och TV-lagen,
            och möjligen i yttrandefrihetsgrundlagen, och sedan återkomma
            med en stark reglering. Det vore det konstitutionellt riktiga
            att göra, inte att smyga igenom förändringar som man politiskt
            vill göra men ducka för de förändringar i lagen som borde vara
            nödvändiga.
          </note>
          <note type="speaker">
            Anf. 204 KENNETH KVIST (v) replik:
          </note>
          <note>
            Fru talman! Två gånger i den sista repliken, som var 1 minut
            och 52 sekunder, sade Ola Karlsson att vi vill reglera innehållet
            i programmen, när Kunskaps-
          </note>
          <note>
            TV får tillstånd på grundval av att de i betydande grad skall
            sända utbildnings- och bildningsprogram.
          </note>
          <note>
            Men i vilka program är innehållet reglerat? Ett program är t.ex.
            svenska för nybörjare.
          </note>
          <note>
            Ett program kunde ha t.ex. rubriken 1600-talets historia. Det
            kunde ha rubriken Moderat politik under
          </note>
          <note>
            1900-talet vad avser införande av demokratiska frioch rättigheter,
            eller vad som helst. Ingen har reglerat innehållet i något av
            dessa avseenden i något enda program med de beslut som är fattade.
            Det enda är att regeringen på viss grund inom vida ramar har gett
            tillstånd till vissa företag att sända digital-TV i marknätet.
          </note>
          <note>
            Detta är påståenden som är helt sanslösa, helt gripna ur luften
            som bara är någon sorts konstruerade behov av att markera och
            misstänkliggöra regeringen och en minister. Detta måste enligt
            min mening bestämt tillbakavisas.
          </note>
          <note type="speaker">
            Anf. 205 KENTH HÖGSTRÖM (s):
          </note>
          <note>
            Fru talman! Först vill jag säga att jag i allt väsentligt delar
            det Kenneth Kvist nyss anförde som exempel på det breda programutbud
            som även innefattas av ett till synes smalt begrepp som Utbildnings-TV.
          </note>
          <note>
            Eftersom Ola Karlsson i sitt replikskifte med
          </note>
          <note>
            Kenneth Kvist apostroferade mig vid tre tillfällen med samma
            fråga måste jag få ställa två frågor till
          </note>
          <note>
            Ola Karlsson. Nu har vi i utskottsmajoriteten, bestående av samtliga
            partier utom Moderaterna och Folkpartiet, försökt besvara de frågor
            han ställt vid upprepade tillfällen. Det går att ta del av texten.
            Vi har svarat på Ola Karlssons frågor i replikskiftena. Ändå är
            han inte nöjd. Då måste jag frågan honom: I vilket stycke i radio-
            och TV-lagen kan Ola Karlsson utläsa att det skulle vara omöjligt
            att starta sådana samverkansbolag som Senda? Var någonstans förhindras
            bildandet av Senda i radio- och TV-lagen? Det är den ena viktiga
            frågan.
          </note>
          <note>
            Den andra frågan är att utskottet med hjälp av utomordentligt
            kunnig personal varit oss behjälpligt och lotsat oss igenom dessa
            mycket svåra och komplicerade lagstiftningsfrågor. Vi har inte
            fått tillräcklig grund för att finna att ministern har gjort något
            fel.
          </note>
          <note>
            Ändå tjatar Karlsson att det är ett fel av ministern.
          </note>
          <note>
            Nej, jag tycker att detta är en partipolitisk pamflett från Ola
            Karlsson och har ingenting med granskningsärendets slutförande
            att göra.
          </note>
          <note type="speaker">
            Anf. 206 OLA KARLSSON (m) replik:
          </note>
          <note>
            Fru talman! Möjligen är det därför att jag just har läst majoritetens
            uttalande i betänkandet som jag får ställa så många frågor. Det
            är ganska snabbläst. Det står:
          </note>
          <note>
            "Granskningen föranleder inget uttalande från utskottets sida."
          </note>
          <note>
            Det andra är recittext, en beskrivning av gällande lagar och
            regler och en beskrivning av anmälan och utfrågningen av statsrådet.
            Då kan man lugnt konstatera att utskottsmajoriteten är ganska
            kortfattad.
          </note>
          <note>
            Sedan till radio- och TV-lagen. Nej, det finns inget hinder där
            för att bilda ett bolag av typen Senda
          </note>
          <note>
            AB. Det som regleras i radio- och TV-lagen på den här punkten
            är vilka villkor som får finnas i tillstånd för att sända ett
            program. Program i radio- och TV-
          </note>
          <note>
            lagens mening är SVT 1, SVT 2, TV 3, TV 4 eller kanal 5 och allt
            vad de heter. Program är programföretagets totala verksamhet,
            inte ett enskilt litet timslångt program. Det är detta debatten
            gäller: Vilka villkor får staten sätta upp för ett programföretag
            och dess verksamhet?
          </note>
          <note>
            Det finns icke i de 13 punkterna möjlighet att föreskriva att
            ett visst bolag skall sköta en viss verksamhet. Det finns icke
            där. Det är möjligt att Kenth
          </note>
          <note>
            Högström skulle vilja ha en punkt 14, men då får man se till
            att ändra radio- och TV-lagen så att det blir möjligt.
          </note>
          <note type="speaker">
            Anf. 207 KENTH HÖGSTRÖM (s) replik:
          </note>
          <note>
            Fru talman! För sista gången, hoppas jag, i den här debatten
            konstaterar jag att Ola Karlsson egentligen är ute efter någonting
            helt annat än att konstruktivt delta i granskningsdebatten av
            det ärende som
          </note>
          <note>
            Ola Karlsson ger upphov till. Det må vara, vi får återkomma till
            det.
          </note>
          <note>
            På inget sätt finns det någonstans i radio- och TV-
          </note>
          <note>
            lagen, vare sig i den förra eller nu gällande TV-lagen, någonting
            som hindrar att samverkande programföretag gör som de har gjort.
            Ingenstans hindras detta.
          </note>
          <note>
            Jag konstaterar att Ola Karlsson inte kan föra i bevis att Marita
            Ulvskog på denna punkt har föregripit eller brutit mot en lag.
          </note>
          <note>
            Jag skulle vilja säga så här efter att ha lyssnat på
          </note>
          <note>
            Ola Karlsson vid flera tillfällen där han orienterar sig in i
            de tekniska detaljerna - han verkar tjusad av tekniken, av möjligheterna
            att använda tekniken:
          </note>
          <note>
            Borde inte Ola Karlsson använda energin i Digital-
          </note>
          <note>
            TV-kommittén, i stället för att ge upphov till en sådan här debatt
            för tredje eller fjärde gången på samma tema?
          </note>
          <note type="speaker">
            Anf. 208 OLA KARLSSON (m) replik:
          </note>
          <note>
            Fru talman! Det vi granskar i den här frågan är
          </note>
          <note>
            Marita Ulvskogs beviljande av tillstånd till det digitala marknätet.
            Vi granskar inte vilka överenskommelser olika programföretag har
            gjort med varandra, utan det vi granskar är de villkor om Marita
            Ulvskog har ställt upp i tillstånden. Där finns det bland tillstånden
            ord som att Teracom skall handha den tekniska driften av multiplexering,
            att Senda skall bygga upp, installera och vidmakthålla detta system
            m.m.
          </note>
          <note>
            som villkor för tillståndet att sända i det digitala marknätet.
            Då hamnar vi i radio- och TV-lagens katalog över vilka villkor
            som staten faktiskt får ställa upp.
          </note>
          <note>
            Regeringen skrev själv i proposition 1995/96:160
          </note>
          <note>
            där Marita Ulvskog var med: Några andra villkor för rätten att
            sända skall regeringen inte få ställa.
          </note>
          <note>
            Vi diskuterar inte vilka överenskommelser de olika programbolagen
            har gjort sinsemellan. Vi diskuterar de villkor som tillstånden
            är förenade med och den lag som faktiskt styr detta.
          </note>
          <note>
            Näringsminister Anders Sundströms befattning med ett ärende om
            statligt stöd till SCA (avsnitt 2.7)
          </note>
          <note type="speaker">
            Anf. 209 OLA KARLSSON (m):
          </note>
          <note>
            Fru talman! Om jag tidigare upptagit alltför mycket av kammarens
            tid - jag misstänker att några tycker det - skall jag försöka
            förkorta mitt anförande något i det här ärendet.
          </note>
          <note>
            Det här ärendet handlar om att SCA fått statligt stöd för att
            bygga om sågen i Munksund i Piteå. Det är ett ärende där departementet
            och regeringen själva anger att statsrådet Anders Sundström har
            varit jävig.
          </note>
          <note>
            Föreligger det jäv i ett ärende skall ett statsråd inte delta
            i hanteringen eller handläggningen av ärendet.
          </note>
          <note>
            Av de handlingar som vi fått in till utskottet är det mycket
            lätt att konstatera att ärendet initierades i departementet av
            Anders Sundström själv. Det är lätt att hitta dessa uppgifter
            i Näringsdepartementets egen
          </note>
          <note>
            PM. Ärendet checkades av med departementsledningen innan man
            gick tillbaka till SCA och sade:
          </note>
          <note>
            Kom in med en formell ansökan.
          </note>
          <note>
            Jävsfrågor är besvärliga. De är också viktiga, eftersom de berör
            förtroendet för det politiska systemet och för tilltron till ovälden
            hos regeringen och myndigheterna. Därför finns det en skyldighet
            att noga pröva jävsfrågan i varje enskilt fall.
          </note>
          <note>
            Här är det departementet självt som har konstaterat jäv för Anders
            Sundström. Trots detta har statsrådet deltagit i hanteringen och
            i beredningen av ärendet, och för detta kan han inte undgå viss
            kritik.
          </note>
          <note type="speaker">
            Anf. 210 KENTH HÖGSTRÖM (s):
          </note>
          <note>
            Fru talman! Man kan givetvis ha synpunkter på det rimliga i att
            börsnoterade företag med mångmiljardomsättning och miljardvinster
            kan ansöka om statliga bidrag för sina investeringar. Men nuvarande
            lagstiftning är nu sådan att både SCA och andra stora företag
            kan göra det.
          </note>
          <note>
            Man kan ha synpunkter på det rimliga i att på myndigheters och
            ytterst regeringens bord lägga avgöranden om vilken av två lokaliseringsorter
            som skall prioriteras. Men nuvarande regelverk är nu sådant att
            detta är fullt möjligt.
          </note>
          <note>
            Man kan ha synpunkter på att regeringen kan komma fram till andra
            slutsatser än de vad de remissinstanser som har beretts tillfälle
            att yttra sig har gjort. Men lagstiftningen utgör därvidlag inget
            hinder för att regeringar gör andra bedömningar än remissinstanserna.
          </note>
          <note>
            Man kan ha synpunkter på själva sakfrågan, nämligen om det var
            rätt att förorda Munksund före t.ex.
          </note>
          <note>
            Holmsund. Men den frågan har vi i KU inte granskat och äger inte
            heller någon bedömningskompetens för.
          </note>
          <note>
            Däremot kan - och skall - vi i utskottet granska huruvida dåvarande
            näringsminister Anders Sundström har försökt påverka beredningen
            av SCA:s lokaliseringsbidragsansökan under den tid som förflöt
            innan ärendet lämnades över till Arbetsmarknadsdepartementet,
            eftersom Anders Sundström förklarade sig jävig på grund av sin
            mantalsskrivningskommun,
          </note>
          <note>
            Piteå, där ju Munksund är beläget.
          </note>
          <note>
            Utskottet har vid sin granskning inte funnit någonting att anmärka
            på den punkten. Till skillnad från
          </note>
          <note>
            Ola Karlsson och reservanterna vill jag understryka att vi inte
            fann något märkligt i denna hantering.
          </note>
          <note>
            Men jag vill gärna foga tre högst personliga kommentarer till
            denna granskningsuppgift.
          </note>
          <note>
            För det första: Det ligger i det politiska uppdragets natur att
            påverka. I synnerhet bör ju en minister försöka påverka.
          </note>
          <note>
            För det andra: Det borde inte vara en jävsfråga om man bor på
            ett ställe som berörs av ett beslutsfattande. Ingen hör talas
            om att t.ex. ministrar bosatta i
          </note>
          <note>
            Stockholmstrakten förklarar sig jäviga när stora infrastrukturella
            beslut med stor inverkan på huvudstadsområdet fattas, ingen.
          </note>
          <note>
            För det tredje: I själva sakfrågan tycker jag att man gjorde
            rätt. Man valde Munksund före Holmsund.
          </note>
          <note>
            Detta var tre personliga kommentarer till en granskning som i
            övrigt inte var enkel, som innehöll väldigt många svåra passager,
            men som ändå landade i en bred utskottsmajoritet, där vi kom fram
            till att vi inte riktar någon kritik mot Anders Sundströms handläggning.
          </note>
          <note>
            Jordbruksminister Annika Åhnbergs handläggning av ett ärende
            om jakträtt (avsnitt 2.9)
          </note>
          <note type="speaker">
            Anf. 211 INGER RENÉ (m):
          </note>
          <note>
            Fru talman! Nu har vi kommit till avsnittet förbluffande ärenden.
            Det handlar alltså om jakträtten.
          </note>
          <note>
            I Svenska Turistföreningens senaste årsbok står det att läsa:
            "I Jämtland kan naturen kännas påträngande. Skogen, fjällen och
            vattnen är ständigt närvarande." Förr var de frostiga vindarna
            katastrofala. På
          </note>
          <note>
            1800-talet radade nödåren upp sig. Klimatet var extra besvärligt
            under en längre period. Så illa var det att
          </note>
          <note>
            Karl XI tidigare vid en resa genom Jämtland/Härjedalen lär ha
            sagt: "Av Jemteland är intet att göra." Han tyckte helt enkelt
            att klimatet var för kärvt och livet för hårt. Men många härdade
            ut. De klarade livhanken och själen tack vare jakt och fiske -
            de gamla näringarna som en gång lockade människor till
          </note>
          <note>
            Norrlands inland.
          </note>
          <note>
            Att älgjakten haft mycket stor betydelse vittnar inte minst hällristningarna
            om och också den stora mängd fångstgropar för älg som man har
            hittat särskilt i Jämtland/Härjedalen. Såväl Jämtland som
          </note>
          <note>
            Gästrikland har en älg i sina landskapsvapen och
          </note>
          <note>
            Lappland har en jägare i sitt.
          </note>
          <note>
            Jakt och fiske har alltså spelat och spelar fortfarande en mycket
            stor roll för de allra flesta i Norrlands inland. Ingen kan undgå
            att märka det när det är älgjaktstider. Åtskilliga arbetsplatser
            tvingas stänga under den första närmast heliga älgjaktsveckan.
          </note>
          <note>
            I många familjer svarar älgjakten för en stor del av årets köttbehov,
            men för de allra flesta ligger det största värdet i upplevelsen.
            Rekreationsvärdet är enormt och säkerligen våldsamt underskattat
            av oss som bor lite längre söderut.
          </note>
          <note>
            I ljuset av det stora värde som jakt och fiske har för ortsbefolkningen
            i Norrlands inland är handläggningen av f.d. jordbruksminister
            Annika Åhnberg när det gäller stärkandet av jakträtten för Idre
            sameby oförklarlig och oförsvarlig.
          </note>
          <note>
            Den av regeringen givna rätten för samebyn att utnyttja mark
            sammanfaller med det område som staten tidigare upplåtit till
            23 jaktlag. Under remissarbetet informerades statsrådet om statens
            upplåtelseavtal med jaktlagen, men man beaktade inte de jakträttigheter
            som staten redan hade upplåtit. Som en konsekvens av detta föreligger
            nu två skilda jakträtter inom samma område, och detta kommer att
            bli föremål för en civilrättslig behandling.
          </note>
          <note>
            Statsrådet säger sig inte ha varit informerad om att jakträtt
            sedan gammalt upplåtits i området. Såväl
          </note>
          <note>
            Länsstyrelsen i Dalarna som Älvdalens kommun har emellertid i
            sina remissvar talat om de konflikter som kan komma att uppstå
            gällande jakten.
          </note>
          <note>
            Älvdalens kommun uppvaktade också departementet och dåvarande
            jordbruksministern i denna fråga den 14 januari för två år sedan.
            Det kan för övrigt noteras att den skrivelse som då överlämnades
            inte återfinns i departementets akt i ärendet, men den är alltså
            riktad till Jordbruksdepartementet, Sameoch jordbruksenheten.
            I denna skrivelse säger man mycket tydligt dels att man i Älvdalens
            kommun är positiv till att rennäringen är etablerad i kommunen,
            dels att man anser att den skall bedrivas inom det regelverk som
            stipuleras i de s.k. Kungabreven, och där kan inte dubbla jaktupplåtelser
            förekomma.
          </note>
          <note>
            Annika Åhnberg har för övrigt i en utfrågning verifierat att
            frågan om jakt diskuterades. I och för sig vore det egendomligt
            annars, eftersom det var skälet till att Älvdalens kommun ville
            göra en uppvaktning.
          </note>
          <note>
            Kunskapen om jakt i området måste ha funnits hos departementet.
          </note>
          <note>
            Regeringen har enligt min mening berett ärendet felaktigt och
            ofullständigt. Felaktigt därför att den remiss som skickades ut
            rörde att rättigheterna för medlemmarna i Idre sameby att jaga
            och fiska skulle stärkas inom ramen för rennäringslagen. Där kan
            dubbla jaktupplåtelser förekomma.
          </note>
          <note>
            Det kan konstateras att beslutet så småningom kom att avse en
            helt annan rättslig fråga, nämligen att staten i egenskap av markägare
            upplåter rätt att jaga och fiska.
          </note>
          <note>
            Detta förhållande gjorde att de remissinstanser som svarade på
            regeringens remiss svarade på en fråga som hade med rennäringslagen
            att göra, men beslutet blev ett annat.
          </note>
          <note>
            Ärendet är också berett på ett ofullständigt sätt.
          </note>
          <note>
            Regeringen menar sig inte ha fått tillräcklig information i vad
            mån det fanns eller inte fanns upplåtelse för jakt och fiske i
            området.
          </note>
          <note>
            Eftersom detta är, vilket jag har försökt säga, en mycket stor
            och brinnande fråga inte minst i Norrlands inland, och eftersom
            den alltid är aktuell när det gäller utvidgning av samebyarnas
            rättigheter, är det inte troligt att man på departementet inte
            insåg att problematiken faktiskt fanns.
          </note>
          <note>
            I denna skrivelse från Älvdalens kommun står också: "Det förhållande
            som i dag finns beträffande jakt och fiske i området fungerar
            bra.- - - Relationerna mellan samer och övriga ortsbor kommer
            med stor sannolikhet att leda till konflikter om förhållandet
            som är i dag förändras."
          </note>
          <note>
            Man säger också att man stöder de remissvar som inkommit från
            Naturvårdsverket, Fastighetsverket och Länsstyrelsen i Dalarna.
            De tar alla upp samma inställning till problematiken som Älvdalens
            kommun.
          </note>
          <note>
            I båda dessa avseenden - att det är felaktigt och att det är
            ofullständigt- har inte regeringen och Annika Åhnberg uppfyllt
            de åligganden som ankommer på regeringen enligt beredningstvånget
            i regeringsformen.
          </note>
          <note>
            Vi vet alla att samutnyttjande mellan samebyar och ortsbefolkning
            av markerna i Norrlands inland på många håll väcker mycket starka
            känslor. I det ljuset är den ovarsamma, felaktiga och ofullständiga
            beredningen av ärendet alldeles oförsvarlig.
          </note>
          <note>
            Vi menar att Annika Åhnberg inte kan undgå kritik för sin handläggning
            av ärendet. Däremot yrkar jag inte på godkännande av anmälan i
            reservation 1
          </note>
          <note>
            som finns i detta ärende, även om jag naturligtvis ställer mig
            bakom den. Men för att vinna tid i kammaren avstår jag från att
            yrka det.
          </note>
          <note type="speaker">
            Anf. 212 INGVAR SVENSSSON (kd):
          </note>
          <note>
            Fru talman! Enligt 25 § rennäringslagen får medlem i sameby jaga
            och fiska på utmark inom de delar av byns betesområde som hör
            till renbetesfjällen eller lappmarkerna när renskötsel är tillåten
            där.
          </note>
          <note>
            Rätten till jakt och fiske ingår alltså som en del av renskötselrätten.
            Rätten enligt 25 § är inte begränsad till jakt eller fiske för
            husbehov utan gäller även för jakt och fiske till försäljning.
          </note>
          <note>
            Samernas rätt för medlem i sameby att jaga och fiska gäller statlig,
            kommunal och privatägd mark.
          </note>
          <note>
            Det finns således en dubbel jakt- och fiskerätt på utmark inom
            renbetesfjällen och lappmarkerna under den tid renskötsel är tillåten
            där. Markägaren har den jakt- och fiskerätt som följer av äganderätten,
            och samernas jakt- och fiskerätt ingår i renskötselrätten.
          </note>
          <note>
            Nu hör till historien att rättigheterna är begränsade just för
            Idre sameby. Därför hemställde Länsstyrelsen i Jämtlands län den
            26 juni 1996 hos regeringen att medlemmarna i Idre sameby skulle
            ges samma rätt till jakt och fiske inom samebyns åretruntmarker
            som tillkommer andra samebymedlemmar i landet enligt
          </note>
          <note>
            25 § 1 st. rennäringslagen.
          </note>
          <note>
            Fru talman! Som det grundläggande motivet för sin hemställan
            angav länsstyrelsen att Idresamernas rättsliga ställning skulle
            stärkas inom ramen för rennäringslagstiftningen, och de skulle
            ges samma rättigheter och förutsättningar vad gäller jakt och
            fiske som tillkommer samerna i andra samebyar.
          </note>
          <note>
            I beslut den 4 juni 1998 biföll regeringen hemställan från Länsstyrelsen
            i Jämtlands län på det sättet att medlem i Idre sameby gavs rätt
            att jaga och fiska för husbehov och för avsalu på statens mark
            inom de områden i Dalarnas län som upplåtits för renbete.
          </note>
          <note>
            Fru talman! Problemet med detta beslut var dock att det inte
            var det som remissbehandlats, utan remissen avsåg jakträtt enligt
            rennäringslagen, inte en traditionell eller vanlig jakträtt.
          </note>
          <note>
            Alltså: Regeringen får en framställan om beslut A, och denna
            framställan A remissbehandlas. Regeringen avvisar ett beslut enligt
            A och beslutar B utan att remissbehandla beslut B. I den situationen
            inträffar en jaktkrock.
          </note>
          <note>
            För denna är regeringen förstås ansvarig, eftersom den inte inhämtat
            behövliga upplysningar för att fatta ett korrekt beslut B. Därför
            förtjänar Annika Åhnberg kritik. Hon säger för övrigt i utfrågningen
            att hade hon vetat om det faktiska jakträttsförhållandena hade
            beslutet inte fattats.
          </note>
          <note>
            Fru talman! Uppenbarligen fattades behövliga upplysningar, som
            det står i regeringsformen.
          </note>
          <note type="speaker">
            Anf. 213 HELENA BARGHOLTZ (fp):
          </note>
          <note>
            Fru talman! Detta är ett mycket rörigt ärende. Det handlar om
            att förre jordbruksminister Annika Åhnberg i sitt mycket lovvärda
            nit att skapa goda förhållanden för Idre sameby har åstadkommit
            ett felaktigt beslut.
          </note>
          <note>
            Det förvånar mig mycket att det har blivit det resultatet. Annika
            Åhnberg förklarade vid utfrågningen att det kanske t.o.m. var
            det ärende som hon lagt ned sin största tid på. Det vill inte
            säga lite när det handlar om en upptagen jordbruksminister. Hon
            var väldigt engagerad i dessa frågor.
          </note>
          <note>
            Att det då får till konsekvens att regeringen skickar ut en remiss
            till remissinstanserna som kom att gälla en helt annan rättslig
            fråga än den som regeringen sedermera fattade beslut om är mycket
            beklagligt.
          </note>
          <note>
            Det vittnar också om den dåliga information som
          </note>
          <note>
            Annika Åhnberg som företrädare för departementet försågs med
            från medarbetare och länsstyrelse om hur de faktiska förhållandena
            är uppe i Jämtland.
          </note>
          <note>
            Jag vill helt kort säga att jag delar den kritik som man kan
            rikta mot Annika Åhnberg för att hon inte har sett till att få
            de erforderliga upplysningar som krävts för att föreslå regeringen
            ett riktigt beslut.
          </note>
          <note>
            Det är extra viktigt att nu peka på detta. Vi vet att konflikterna
            mellan samer och andra boende i de områden där rennäringen är
            mycket viktig är väldigt svåra. Det finns en risk att de ökar
            ännu mer.
          </note>
          <note>
            Vi kommer så småningom att få diskutera ILO-
          </note>
          <note>
            konventionen som gäller urbefolkningens rätt. Det handlar i hög
            grad om samerna villkor. Med det vill jag säga att det är väldigt
            angeläget att man klarar ut de förhållanden som gäller beträffande
            rennäringen och jakt- och fiskemöjligheterna.
          </note>
          <note type="speaker">
            Anf. 214 MATS BERGLIND (s):
          </note>
          <note>
            Fru talman! I detta ärendet har föregående talare ganska hyggligt
            redovisat för ärendegången. Jag tänkte inte fördjupa mig så mycket
            i det. Vi har förut haft en diskussion om beredningstvånget och
            hur ett ärende skall beredas. I det här fallet har det verkställts
            med en ordentlig remissomgång och annat.
          </note>
          <note>
            Det man så här i efterhand kan konstatera är att det är ganska
            väsentligt att remissinstanserna också går igenom underlaget ordentligt
            och bemödar sig om att ge så korrekta fakta som möjligt i sina
            remissvar.
          </note>
          <note>
            Det är det som liksom har blivit den springande punkten i det
            här ärendet, och det är ju ingen glad över - minst av alla Annika
            Åhnberg själv. Men nu granskar vi ju inte remissinstanserna och
            de olika remissvaren. Vi har till uppgift att granska hur statsrådet
            har skött den här delen.
          </note>
          <note>
            Det finns två huvudpunkter i det här, tycker jag, som har gjort
            att saken hamnat i det läge som det har.
          </note>
          <note>
            Det första är själva framställan från Länsstyrelsen i
          </note>
          <note>
            Jämtlands län, som också remissbehandlades. Där står det i en
            mycket viktig del i själva inlagan: Besked har lämnats av förvaltande
            myndigheter att bymedlemmar inte kan påräkna älgjaktsupplåtelse
            i området trots att betydande arealer i dag inte nyttjas för jakt.
          </note>
          <note>
            Det var så att säga utgångspunkten, och det var det underlaget
            som skickades ut till remissinstanserna.
          </note>
          <note>
            När sedan de här remissvaren kom in var det ett flertal remissinstanser
            som påpekade problematiken med inte enbart älgjaktsrätten utan
            med jakträtterna över huvud taget. Det har tyvärr varit ett väldigt
            känt fenomen inte bara mellan samer och övriga när det gäller
            jakt, utan det gäller de här jakträttsupplåtelserna över huvud
            taget. Det är känslig materia. Det rör upp känslor som inte alltid,
            vill jag påstå, har att göra med vem som har jakträtten var. Det
            kan också vara helt andra saker. Det som också många tog upp var
            att man var rädd för att om den här samebyn skulle få denna jakträttsupplåtelse
            skulle det kunna påverka samarbetet och klimatet över huvud taget
            i de här bygderna.
          </note>
          <note>
            Det fatala var att ingen påpekade att de här arealerna dessutom
            redan var utarrenderade. Ingen tog upp det i remissvaren trots
            att det står i remissmaterialet från Jämtlands län att det finns
            outnyttjade jaktområden. Det var andra värderingar som gjordes
            och andra ställningstaganden som låg till grund i remisssvaren
            när det gäller varför man var orolig för hur denna jakträtt skulle
            uppfattas.
          </note>
          <note>
            När sedan regeringen väl fattade ett beslut om att ändå tillåta
            den här jakträttsupplåtelsen använde man en annan metod. Man använde
            sig av en mer juridisk upplåtelse av de marker som stod under
            statens förfoganderätt. Men själva innebörden, att de skulle ha
            rätt till jakt, var själva huvudpunkten för att underlätta samebyns
            verksamhet i övrigt.
          </note>
          <note>
            Sedan, när det här blev känt och de här konflikterna med att
            det redan var utarrenderat uppdagades, har det varit många som
            har hävdat, även hittills i dagens debatt, att ministern blev
            underrättad om de här utarrenderade markerna. Men det finns som
            sagt var inget sådant remissvar. Ett av de uppvaktande kommunalråden,
            från Älvdalens kommun, säger att han kanske inte uttryckligen
            talade om jakträttsupplåtelse, men det måste ha varit uppenbart.
          </note>
          <note>
            Sådant kanske har hänt en och annan av oss andra också. Vi kanske
            själva har varit så inne i sakförhållandet, i själva sakfrågan,
            och argumenterat utifrån det, att vi kanske har glömt de elementära
            basfakta som borde ha kommit fram. Men vi kan inte sträcka oss
            så långt som att säga att bara för att ingen har upplyst statsrådet
            om de här jakträttsupplåtelserna och markerna som redan var utarrenderade
            har hon brustit i handläggningen. Hur skall ett statsråd någonsin
            bli säker på att något inte dyker upp igen? När remissförfarandet
            är klart och remissvaren har kommit in - skall man då ifrågasätta
            detta, skicka ut det en gång till och fråga: Är det verkligen
            sant? Jag tror inte att någon tycker att vi skall jobba på det
            viset i några andra frågor.
          </note>
          <note>
            Det är sorgligt att det blev som det blev. Tack och lov har ju,
            och det är ju hedrande för dem, de som har fått den här upplåtelsen
            i samebyn inte utnyttjat den för att inte strö mer salt i såren
            och ställa till osämja i bygden. Det är väl i alla fall ett gott
            tecken i det här.
          </note>
          <note>
            Alla andra tycker väl att det här inte är något roligt, men så
            här kan det gå till när man inte är på sin vakt när man skriver
            sina remissvar. Annika Åhnberg har som statsråd handlagt det här
            ärendet på ett sätt som jag inte tycker att det finns något att
            anmärka på.
          </note>
          <note type="speaker">
            Anf. 215 INGER RENÉ (m) replik:
          </note>
          <note>
            Fru talman! Ja, så här kan det tydligen gå till. Men så här får
            det inte gå till, särskilt inte när det gäller en sådan här ömtålig
            fråga.
          </note>
          <note>
            För det första - detta vet statsrådet, och det visste departementet:
            Jämtlands län har ingenting att göra med jakträttsupplåtelser
            i Idre kommun.
          </note>
          <note>
            För det andra: Remissen som gick ut handlade om rennäringslagen.
            När det gäller rennäringslagen regleras jakten med automatik.
            Därför hade remissinstanserna ingen anledning att ta upp frågan
            när remissen såg ut som den gjorde. Det är därför det här, när
            man så småningom ändrade beslutet, borde ha gått ut på en ytterligare
            remissomgång. Remissvaren var alldeles självklara i förhållande
            till den remiss som skickades ut.
          </note>
          <note>
            För det tredje: Även om remissinstanserna svarade på remissen
            på ett adekvat sätt var det ändå en del remissinstanser som tog
            upp detta med jaktfrågan, t.ex. Naturvårdsverket, Fastighetsverket
            och Länstyrelsen i Dalarna.
          </note>
          <note>
            För det fjärde: Älvdalens kommun och två representanter därifrån
            begärde att få komma och uppvakta
          </note>
          <note>
            Annika Åhnberg. Det de ville prata om var just jakten. Det är
            alldeles självklart att om de i denna fråga vill prata om jakt
            är det den legala jakten det är fråga om. Det är inte tjuvjakt
            de kommer och vill diskutera med statsrådet. Det är den legala
            jakten.
          </note>
          <note>
            Jag läste ju i talarstolen högt ur ett papper som man lämnade
            till Jordbruksdepartementet men som av någon anledning inte finns
            i akten - det kanske finns någon annanstans på departementet.
            Där står det tydligt att man är rädd för att en jakträttsupplåtelse
            -
          </note>
          <note>
            med stor sannolikhet säger man t.o.m. - kommer att leda till
            konflikter om förhållandena i dag förändras.
          </note>
          <note>
            Utifrån detta undrar jag: Kan det vara möjligt att statsrådet
            inte förstår att jakträttsupplåtelsen är en bekymmersam fråga
            i detta ärende?
          </note>
          <note type="speaker">
            Anf. 216 MATS BERGLIND (s) replik:
          </note>
          <note>
            Fru talman! Jo, precis den insikten hade Annika
          </note>
          <note>
            Åhnberg. Det här var oerhört känsligt. Det var ju ingen tillfällighet,
            och jag tror inte att hon på något sätt ljög när hon sade det,
            att hon hade lagt ned mycket arbete på att försöka lösa den här
            frågan på grund av den känsliga art den hade. Jag menade inte
            att det var tjuvjakt eller något annat det handlade om.
          </note>
          <note>
            Det handlar om själva jakträtten över huvud taget och den känsliga
            fråga det är.
          </note>
          <note>
            Inger René säger att remissinstanserna inte hade någon anledning
            att ta upp att det redan var utarrenderad mark. Det är det som
            är själva poängen i det jag läste upp. Det står i remissunderlaget
            att betydande arealer i området i dag inte nyttjas för jakt. Det
            är ju just om det är ett sakligt fel - som vi förstår det i efterhand
            - i ett underlag som remissbehandlas som man skall tala om vad
            som är rätt och riktigt. Då borde också de som hade ansvaret och
            som visste hur det var ha upplyst om att det här var utarrenderat.
          </note>
          <note>
            Annika Åhnberg själv har sagt att hade hon fått reda på det här
            skulle hon ha försökt omarbeta förslaget och hitta en annan lösning.
            Hon ser ju också det olyckliga i att det blev så här. Hennes goda
            vilja att lösa detta för samebyn, att försöka hitta en lösning
            som också accepterades av övrig ortsbefolkning i området och att
            göra det möjligt att hitta denna lösning har hon lagt ned mycket
            ambition på. Det kan väl ingen ifrågasätta, för annars måste man
            ju mena att hon uppsåtligt har vetat av något men inte tagit med
            det i sin bedömning. Men något så allvarligt tror jag inte att
            någon beskyller Annika Åhnberg för.
          </note>
          <note type="speaker">
            Anf. 217 INGER RENÉ (m) replik:
          </note>
          <note>
            Fru talman! Jag har tydligen inte varit tillräckligt tydlig.
            I den remiss som gick ut talade man om att detta skulle regleras
            enligt rennäringslagen. I rennäringslagen finns det dubbla jaktupplåtelser
            - det ingår så att säga i paketet - och då behöver inte remissinstanserna
            kommentera detta. Ändå har man gjort det.
          </note>
          <note>
            Man har skrivit till Annika Åhnberg och departementet och sagt
            att man är bekymrad över detta.
          </note>
          <note>
            Annika Åhnberg sade på vår utfrågning att hade hon haft en aning
            om att det förelåg jakt sedan tidigare på detta område skulle
            hon ha hanterat frågan på ett annat sätt. Jag menar att med den
            information som hon fick från t.ex. Älvdalens kommun borde hon
            ha en aning om att det förekom jakt inom området.
          </note>
          <note type="speaker">
            Anf. 218 MATS BERGLIND (s) replik:
          </note>
          <note>
            Fru talman! Det blir bara en upprepning av vad jag redan har
            sagt. Det är klart att Annika Åhnberg var medveten om att det
            fanns jakträtter i området.
          </note>
          <note>
            Men hon tog väl fasta på det underlag som fanns, på det som hade
            skrivits, att det fanns stora outnyttjade marker. Att själva upplåtelseformen
            ändrades i förhållande till vad beslutet sedan blev förändrar
            inte sakfrågan kring själva jakträtterna, för den blir ganska
            jämbördig. Eftersom det i remissunderlaget fanns uppfattningar
            om att det fanns outnyttjad mark hade det inte krockat.
          </note>
          <note>
            Om det inte hade funnits outnyttjad mark och man hade tagit den
            andra varianten och hade fått dubbla jakträtter skulle hon ha
            varit medveten om den saken och kanske från den aspekten gjort
            en prioritering.
          </note>
          <note>
            Men vad hon säger är ju att hon inte hade fått några sådana upplysningar,
            och om hon hade fått sådana skulle hon ha omarbetat förslaget
            till någonting annat.
          </note>
          <note>
            Annika Åhnberg har gjort så gott hon har kunnat i fråga om en
            mycket känslig sak som hon har lagt ned mycket jobb på. Det finns
            ingen anledning att rikta kritik mot det sättet att jobba.
          </note>
          <note>
            Statsrådet Leif Pagrotskys ansvar för praxis i ärenden om export
            av krigsmateriel (avsnitt 2.10)
          </note>
          <note type="speaker">
            Anf. 219 BRITT-MARIE LINDKVIST (s):
          </note>
          <note>
            Fru talman! Denna anmälan mot handelsminister
          </note>
          <note>
            Leif Pagrotsky gäller om ministern har efterlevt principen om
            partipolitiskt samförstånd kring svensk krigsmaterielexport efter
            den 1 februari 1996.
          </note>
          <note>
            Konstitutionsutskottet har vid granskningen kommit fram till
            att inget konstitutionellt fel är begånget av ministern.
          </note>
          <note>
            Mot utskottets bedömning har inte något parti reserverat sig
            men Per Lager har ett särskilt yttrande, vilket jag här kort skall
            kommentera.
          </note>
          <note>
            Per Lager anför i sitt yttrande att en förändring av praxis skett
            vad gäller att ett enskilt parti tidigare hade vetorätt beträffande
            vapenexport. Vad hände då den 1 februari 1996?
          </note>
          <note>
            I proposition 1995/96:31 tog riksdagen beslut om att en ny myndighet
            skulle inrättas för kontroll av krigsmateriel. Den nya myndigheten,
            Inspektionen för strategiska produkter, ISP, började sin verksamhet
            den 1 februari 1996. Beslut i ärenden om tillstånd att föra ut
            krigsmateriel ur landet fattas fr.o.m. detta datum av ISP. Myndigheten
            har dock skyldighet att lämna över ärenden som har principiell
            betydelse eller som annars är av särskild vikt till regeringen
            för prövning. Ordningen att ett enskilt statsråd avgör tillståndsärenden
            upphörde vid tillkomsten av ISP.
          </note>
          <note>
            Samtidigt med att ISP bildades förändrades Rådgivande nämnden,
            som hade sex ledamöter, till Exportkontrollrådet, där samtliga
            partier blev representerade och som har tio ledamöter som hålls
            informerade om inspektionens verksamhet.
          </note>
          <note>
            Som Per Lager anför i sitt särskilda yttrande har viss förändring
            skett vad gäller praxis att ett enskilt parti hade vetorätt före
            denna förändring. Numera gör krigsmaterielinspektören en bedömning
            efter hörande av Exportkontrollrådet. Dock eftersträvar man naturligtvis
            fortfarande att alla partier skall vara överens.
          </note>
          <note>
            Även tidigare, före 1996, gjordes det bedömningar. Ett parti
            kunde vara mot en export men trots det fullföljdes affären. Detta
            kunde hända speciellt när det gällde följdleveranser.
          </note>
          <note>
            Fru talman! Det är inte första gången KU granskar regeringens
            handläggning avseende krigsmaterielexport. Varken tidigare eller
            nu har det framkommit att regeringen begått några felaktigheter.
          </note>
          <note>
            Det särskilda yttrandet talar egentligen för ett regelverk med
            ett annat innehåll för ISP än det nuvarande. Därför vill jag uppmana
            Per Lager att motionera till riksdagen om ändrade riktlinjer för
            ISP och att försöka få majoritet för en sådan förändring. Tack!
          </note>
          <note type="speaker">
            Anf. 220 MATS EINARSSON (v):
          </note>
          <note>
            Fru talman! Detta ärende gäller huruvida praxis vid givande av
            positivt förhandsbesked i vapenexportaffärer har förändrats och
            regeringens ansvar för detta. Eftersom anmälan kanske kan uppfattas
            som en antivapenexportanmälan, om jag så får uttrycka det, skall
            jag förklara varför vi inte anslutit oss till Miljöpartiets särskilda
            yttrande, trots att vi i regel är överens i själva frågan om vapenexport.
          </note>
          <note>
            Anmälan utgår från att praxis tidigare var att ett enskilt parti
            hade veto, dvs. att om ett parti i gamla
          </note>
          <note>
            Rådgivande nämnden för krigsmaterielexportfrågor avstyrkte export
            lämnade regeringen inte ett positivt förhandsbesked. I dag när
            motsvarande frågor hanteras inom Inspektionen för strategiska
            produkter, ISP, och inom Exportkontrollrådet gäller, menar man,
            inte längre denna praxis. Numera räcker det inte att ett parti
            säger nej för att en affär skall stoppas.
          </note>
          <note>
            Mot detta resonemang kan två invändningar anföras.
          </note>
          <note>
            För det första finns det ett mera formellt argument. Eftersom
            organisationen för samråd om och beslut i vapenexportfrågor helt
            förändrats och merparten av de beslut som tidigare fattades av
            regeringen numera handläggs av den nya myndigheten ISP är det
            inte möjligt att jämföra praxis. Har äpplet blivit större eller
            mindre? Ingetdera. Det har ersatts av ett päron.
          </note>
          <note>
            För det andra har praxis inte alls ändrats. Äldre praxis var
            nämligen inte, skulle man kunna hävda, att ett enskilt parti hade
            veto även om det såg ut så.
          </note>
          <note>
            Praxis var egentligen en annan, nämligen att de heleller halvpacifistiska
            partierna Miljöpartiet och
          </note>
          <note>
            Vänsterpartiet inte hade veto. Det var det som var den egentliga
            praxisen och denna praxis upprätthölls på den tiden genom att
            de båda partierna Vänsterpartiet och Miljöpartiet hölls utanför
            Rådgivande nämnden.
          </note>
          <note>
            I dag, när Vänsterpartiet och Miljöpartiet är med i det nya organet
            för samråd i vapenexportfrågor, är praxis oförändrad. Fortfarande
            är det så att de heleller halvpacifistiska partierna Vänsterpartiet
            och
          </note>
          <note>
            Miljöpartiet inte har veto i vapenexportfrågor. Ergo:
          </note>
          <note>
            Praxis har inte ändrats, vilket skulle bevisas.
          </note>
          <note>
            Statsrådet Pagrotsky uttryckte just detta i något mer kryptiska
            ordalag i den utfrågning som vi genomförde, nämligen i termer
            av förändrad storlek på glas vid inmundigande av oförändrad mängd
            dryck. Det står på s. 366 i betänkandets del 2.
          </note>
          <note>
            För övrigt kan man fundera på om regeringen borde klandras om
            det var så att praxis hade ändrats.
          </note>
          <note>
            Praxis är just praxis; det ligger i sakens natur att den kan
            förändras över tid.
          </note>
          <note>
            Dessutom är det regeringens ansvar att inom sin jurisdiktion
            fatta så kloka beslut som den förmår.
          </note>
          <note>
            Man skall fatta beslut i vapenexportfrågor i enlighet med gällande
            lagstiftning, riktlinjer och rekommendationer. Besluten bör fattas
            med tanke på landets intressen på kort och lång sikt. Besluten
            bör vara till gagn för världsfreden och de mänskliga rättigheterna
            osv.
          </note>
          <note>
            Dessa goda, väl genomtänkta beslut skall regeringen faktiskt
            eftersträva oavsett vad andra partier tycker. Regeringen fattar
            beslut efter att ha hört partiernas råd - t.ex. Vänsterpartiets
            råd att avveckla vapenexporten. Men den fattar självständigt sina
            beslut, och den måste ta det fulla ansvaret för sina beslut utan
            att luta sig mot eller gömma sig bakom den ena eller den andra
            praxisen.
          </note>
          <note type="speaker">
            Anf. 221 PER LAGER (mp):
          </note>
          <note>
            Fru talman! Ärende 2.10 handlar om krigsmaterielexporten och
            på vilket sätt besluten fattas.
          </note>
          <note>
            Krigsmaterielinspektionen - KMI - skapades redan på 1930-talet,
            och låg då under Handelsdepartementet. 1982/83 fördes KMI över
            till Utrikesdepartementets handelsavdelning.
          </note>
          <note>
            År 1985 inrättade regeringen en rådgivande nämnd för krigsmaterielexportfrågor,
            förkortad RN.
          </note>
          <note>
            Den nämnden bestod av sex ledamöter valda på tre år och utsedda
            av partierna i utrikesnämnden.
          </note>
          <note>
            KMI ombildades den 1 februari 1996 till en ny myndighet för krigsmateriel
            och andra strategiska produkter, kallad Inspektionen för strategiska
            produkter - ISP. Förändringen innebar bl.a. att ISP prövar merparten
            av de ärenden som regeringen eller ett enskilt statsråd tidigare
            hade till uppgift att pröva.
          </note>
          <note>
            Enbart principiellt viktiga ärenden prövas nu av regeringen.
            Krigsmaterielinspektören är chef för ISP, som är en enrådighetsmyndighet.
          </note>
          <note>
            Den rådgivande nämnden ombildades samtidigt till Exportkontrollrådet,
            förkortat EKR, bestående av krigsmaterielinspektören som ordförande
            och högst tio andra ledamöter. Alla partier i riksdagen blev nu
            representerade i rådet. Enligt en paragraf i instruktionen skall,
            om möjligt, samråd med rådet ske innan inspektionen lämnar över
            ett ärende om exportkontroll till regeringen för prövning. Enligt
            en annan paragraf bestämmer krigsmaterielinspektören vilka andra
            ärenden om exportkontroll som före avgörandet skall föreläggas
            rådet för samråd.
          </note>
          <note>
            Före 1996, då rådgivande nämnden fungerade, var regeringens inställning
            att alla partier som var representerade i rådet skulle vara överens.
            Under såväl socialdemokratiska som borgerliga regeringar hade
            en praxis utvecklats med innebörden att regeringen inte gick vidare
            om ett parti i nämnden sade nej.
          </note>
          <note>
            Formellt kunde regeringen göra det, men det gjorde den inte.
            I praxis fungerade alltså vetorätten för ledamöterna. Detta sade
            dåvarande krigsmaterielinspektören Sven Hirdman i ett utskottsförhör
            1994.
          </note>
          <note>
            Nuvarande inspektören Staffan Sohlman sade vid en utfrågning
            1997 i utskottet att konsensusregeln inte kunde appliceras på
            den ordning som råder efter den 1 februari 1996.
          </note>
          <note>
            Anmälan till KU gick ut på att vi skulle granska om regeringen
            via handelsminister Leif Pagrotsky efterlevt principen om partipolitiskt
            samförstånd kring svensk krigsmaterielexport. Vi var förstås intresserade
            av att veta om praxis hade förändrats.
          </note>
          <note>
            Under ärendets hantering har det i ett PM från
          </note>
          <note>
            Statsrådsberedningen framkommit att krigsmaterielinspektörens
            samlade bedömning snarare än ställningstaganden från enskilda
            ledamöter i rådet beaktas i regeringens överväganden genom den
            nya ordningen. Det finns inga formella regler för hur den politiska
            förankringen i Exportkontrollrådet skall ske eller hur krigsmaterielinspektören
            skall väga in de politiska representanternas bedömningar i sitt
            ställningstagande.
          </note>
          <note>
            Vid utfrågningen av Pagrotsky fick vi reda på att regeringen
            fortsatt strävar efter en bred samsyn, men att det faktum att
            fler partier nu har insyn inte innebär att regeringen börjat räkna
            hur många ledamöter som har en avvikande mening. Enligt ministern
            innebär detta ingen praxisändring, trots att det före 1996 var
            konsensus som rådde. Samtidigt sade ministern att det är regeringens
            skyldighet att göra på något annat sätt om fyra partier säger
            nej och åberopar skäl som strider mot sådant som riksdagen krävt
            att regeringen skall ta hänsyn till.
          </note>
          <note>
            Fru talman! Av utskottets bedömning framgår det att det faktiskt
            ägt rum en förändring av praxis vad gäller hänsynstagande till
            de partipolitiska representanternas bedömningar i Exportkontrollrådet.
            Det är vi väl alla överens om, eftersom det är en ny ordning.
          </note>
          <note>
            Förändringen innebär att det tidigare eftersträvade politiska
            samförståndet, som i praktiken innebar vetorätt för ett enskilt
            parti, har ersatts av krigsmaterielinspektörens samlade bedömning.
            Det innebär alltså att andra skäl än partirepresentanternas ståndpunkter
            kan väga tyngre vid regeringens bedömning inför beslut i exportärendena.
          </note>
          <note>
            Syftet med det partipolitiska samförståndet var att ge vapenexportpolitiken
            stabilitet och att exportpolitiken skulle ligga fast och inte
            skifta i takt med att regeringarna skiftade. Enligt min mening,
            fru talman, innebär den nya ordningen en försvagning i detta avseende,
            men också en allmän försvagning av det parlamentariska inflytandet
            över krigsmaterielexporten som det finns anledning att beklaga.
            Detta förhållande borde regeringen ha klargjort för riksdagen
            och allmänheten för att motverka den osäkerhet som hittills rått
            om på vilka grunder regeringen och krigsmaterielinspektören fattar
            beslut i ärenden som gäller krigsmaterielexport.
          </note>
          <note>
            Regeringens beslut om sekretess beträffande en skrivelse från
            Europeiska kommissionen (avsnitt 2.11)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Näringsminister Björn Rosengrens handlande i fråga om verkställande
            direktör i Samhall (avsnitt 4.3)
          </note>
          <note type="speaker">
            Anf. 222 PÄR AXEL SAHLBERG (s):
          </note>
          <note>
            Fru talman! Jag tycker att fru talman och alla andra här är tappra.
            Man kan fundera på vad det är vi debatterar. Det är KU:s konstitutionella
            granskning.
          </note>
          <note>
            Det som vi nu talar om har kommit till på det sätt som det ofta
            gör. En tidningsuppgift, i detta fall från tidningen Expressen,
            renderade KU en anmälan från Ola
          </note>
          <note>
            Karlsson och Nils Fredrik Aurelius: "Enligt uppgifter i media
            under dagen har näringsminister Björn Rosengren uttryckligen uppmanat
            styrelsen i statligt ägda Samhall att göra sig av med verkställande
            direktören Gerhard Larsson. Agerandet tyder på s.k.
          </note>
          <note>
            ministerstyre".
          </note>
          <note>
            Det är okej. En uppgift har dykt upp, och det finns skäl att
            se vad den står för. KU har sedan gjort ett rejält jobb. I två
            timmar och fem minuter frågade vi ut dels Håkan Tidlund, ordförande
            i styrelsen för
          </note>
          <note>
            Samhall AB, dels Björn Rosengren. Det är okej.
          </note>
          <note>
            Sedan drog vi en gemensam slutsats och konstaterade: "Det har
            emellertid inte framkommit att Björn
          </note>
          <note>
            Rosengren uttryckt sig på ett sätt som kunnat uppfattas som ett
            krav på att Gerhard Larsson skulle bytas ut mot en ny verkställande
            direktör."
          </note>
          <note>
            Bakom detta är utskottet enigt. Det är okej.
          </note>
          <note>
            Vad har vi då att debattera? Jo, si, på detta har ett särskilt
            yttrande lämnats in som visar just den problematik som debatterades
            tidigare under dagen, nämligen det som är KU:s speciella uppdrag,
            att just titta närmare på om något som inte skulle ha skett har
            skett, att en minister har underlåtit, eller om det möjligen i
            dag kan få heta överlåtit, att göra det som är hans uppdrag.
          </note>
          <note>
            Det är moderaterna som har summerat sig så här i ett särskilt
            yttrande: "Samtalet från Björn Rosengren har med andra ord utlöst
            en betydande aktivitet." Det är säkert så. Det förefaller inte
            vara speciellt konstitutionellt.
          </note>
          <note>
            Sedan skriver man: "Den granskning som utskottet har genomfört
            har emellertid inte givit klart belägg för att Björn Rosengren
            uttryckt sig på ett sätt som gått över gränsen för vad som kan
            godtas. Utskottet kan följaktligen inte uttala någon konstitutionellt
            grundad kritik mot Björn Rosengren för vad som förekommit."
          </note>
          <note>
            Detta är inte okej och inte heller seriöst. För KU
          </note>
          <note>
            har granskat, enighet har nåtts och ändå skall man i ett sådant
            här läge misskreditera såväl ministern som
          </note>
          <note>
            KU självt. Det man här skriver är ju att granskningen inte har
            slutförts på ett tillfredsställande sätt, inte givit klart belägg,
            "kan följaktligen inte uttala någon konstitutionellt grundad kritik",
            som underförstått man så gärna hade velat göra.
          </note>
          <note>
            Jag tycker att detta är olyckligt och vill bara med det här korta
            inlägget belysa hur enighet plötsligt blir något helt annat när
            vi kanar över gränsen och politiserar det som i grunden är en
            viktig granskningsfunktion som denna riksdag har när det gäller
            regeringens arbete.
          </note>
          <note type="speaker">
            Anf. 223 NILS FREDRIK AURELIUS (m):
          </note>
          <note>
            Fru talman! Ärendet om Björn Rosengren och
          </note>
          <note>
            Samhalls vd är intressant av två skäl från en konstitutionell
            utgångspunkt. Först och främst handlar misstanken om det som brukar
            kallas ministerstyre, dvs.
          </note>
          <note>
            om ministern på ett otillbörligt sätt ingripit i angelägenheter
            som skall skötas av en underställd myndighet eller annat organ.
            När förbudet mot s.k. ministerstyre infördes på 1700-talet var
            det utifrån inställningen att ansvarsförhållandena måste vara
            tydliga.
          </note>
          <note>
            Ministern skall inte kunna vidta åtgärder som någon annan sedan
            får ansvaret för. Däremot kan naturligtvis en minister avsätta
            underordnade eller på annat sätt lägga sig i. Men då måste det
            ske öppet, genom ett regeringsbeslut. Detta är en viktig princip.
          </note>
          <note>
            I detta fall, när det handlar om en näringsminister och ett statligt
            bolag, gäller förstås dessutom aktiebolagslagens bestämmelser,
            nämligen att ägaren utövar sin makt på bolagsstämman genom att
            tillsätta styrelse och ge direktiv. Styrelsen tillsätter vd. Att
            tillsätta vd är just en exklusiv styrelsefråga, i själva verket
            en av styrelsens viktigaste uppgifter. Vill ägaren avsätta vd
            skall det alltså ske genom att bolagsstämman, eller eventuellt
            en extra bolagsstämma, tillsätter ny styrelse som i sin tur tillsätter
            ny vd.
          </note>
          <note>
            Redan detta är intressant.
          </note>
          <note>
            Det andra principiellt intressanta är om de som lämnat uppgifter
            vid utfrågning inför utskottet återgivit alla händelser korrekt
            och fullständigt.
          </note>
          <note>
            Under behandlingen av detta granskningsärende blev det klart
            att Björn Rosengren tagit kontakt med
          </note>
          <note>
            Håkan Tidlund, det är ordföranden, per telefon kort efter det
            att Rosengren tillträtt som statsråd och att det samtal som då
            utspann sig bl.a. gällde Gerhard
          </note>
          <note>
            Larssons ställning som vd. Det är också klarlagt att
          </note>
          <note>
            Håkan Tidlund efter samtalet med Rosengren tagit kontakt två
            gånger med var och en av ledamöterna i styrelsen som var valda
            av bolagsstämman.
          </note>
          <note>
            Det är vidare klart att frågan om Gerhard Larssons ställning
            behandlades vid sidan om styrelsesammanträdet på Margretetorp
            i november. Vid detta särskilda sammanträde fick inte de fackliga
            representanterna vara med. Att detta ledde till en stor upprördhet
            bland styrelseledamöterna är väl dokumenterat. Även om man inte
            köper varje formulering i den kvällstidning som Pär Axel Sahlberg
            citerade ur är det ändå uppenbart att de är upprörda. Det framgår
            också om man talar med dem. En av dem är för övrigt direkt namngiven
            i denna tidning.
          </note>
          <note>
            Det är alltså uppenbart att det var samtalet från
          </note>
          <note>
            Rosengren som ledde till den aktivitet som Tidlund utvecklade
            i vd-frågan. Intrycket måste bli att syftet var att få ett byte
            på vd-posten.
          </note>
          <note>
            Nåväl, nu går detta icke med de medel utskottet har till sitt
            förfogande att utan vidare belägga, vilket även vi har insett.
            Annars skulle här ha funnits en skarp reservation. Det var nämligen
            så att inför utskottet menade ordföranden och ministern att samtalet
            som utlöste denna stora omedelbara aktivitet bara var ett vanligt
            allmänt samtal om bolaget. Detta att tala i allmänna ordalag utan
            att säga något bestämt är som bekant ministerns specialitet. Men
            när det som har skett och som lett till denna stora upprördhet,
            bl.a.
          </note>
          <note>
            inom styrelsen, skildras på detta sätt kan man inte säga att
            skildringen har sannolikhetens prägel.
          </note>
          <note>
            Emellertid, med de medel vi har, har det inte varit möjligt att
            komma längre i detta ärende. Vi har exempelvis ingen möjlighet
            att kräva total sanningsenlighet. Det är en fråga som då och då
            har diskuterats vid utfrågningarna. En anledning till att detta
            inte låter sig göra är att det inte finns några sanktionsmöjligheter.
            KU är ju heller ingen domstol. Vi har fått nöja oss med det som
            vi här har kommit fram till. Det innebär inte att man kan vara
            särskilt belåten, för det är så mycket som kvarstår oförklarat.
            Det är det som är bakgrunden till vårt särskilda yttrande.
          </note>
          <note type="speaker">
            Anf. 224 PÄR AXEL SAHLBERG (s) replik:
          </note>
          <note>
            Fru talman! Det är detta jag kallar att misskreditera såväl ministern
            som KU och med den formulering som Nils Fredrik Aurelius använde
            också Håkan
          </note>
          <note>
            Tidlund.
          </note>
          <note>
            Det som är det eniga utskottets bedömning formuleras: "Det som
            förekommit kan enligt utskottets mening inte anses ha inneburit
            att Björn Rosengren på ett otillbörligt sätt lagt sig i en fråga
            som ankom på styrelsen."
          </note>
          <note>
            Det är vad vi var överens om, innan det särskilda yttrandet skrevs.
          </note>
          <note>
            Det som även behöver sägas, som naturligtvis är själva kvintessensen
            av det här, är ju att vd:n,
          </note>
          <note>
            Gerhard Larsson, inte avsattes.
          </note>
          <note type="speaker">
            Anf. 225 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Låt mig först läsa några rubriker:
          </note>
          <note>
            "Ministern vill sparka direktören. Styrelsen rasar efter
          </note>
          <note>
            Rosengrens order i telefon." "Se till att bolagets VD
          </note>
          <note>
            Gerhard Larsson försvinner. Fixa det åt mig!"
          </note>
          <note>
            "Rosengrens agerande har orsakat stor upprördhet och ilska i
            Samhalls styrelse."
          </note>
          <note>
            Jag läser på ett annat ställe: "Vi har hamnat i ett helt exceptionellt
            förhållande, säger ledamoten Sten
          </note>
          <note>
            Svensson, tidigare mångårig riksdagsman - - -.
          </note>
          <note>
            Det är ju uppenbart att upprördheten bland styrelsens medlemmar
            var mycket stor. Denna upprördhet framstår som oförklarlig om
            alla uppgifter helt korrekt har kommit fram vid utfrågningarna.
            Det kvarstår en oklarhet här som inte går att resonera bort.
          </note>
          <note>
            Däremot är det riktigt att det inte har gått att belägga, att
            leda i bevis, att det har utgått en direkt order från ministern
            till styrelseordföranden att avsätta vd.
          </note>
          <note>
            Det har inte gått att belägga.
          </note>
          <note>
            Nog måste väl ändå Pär Axel Sahlberg hålla med om att det kvarstår
            en oklarhet - något som inte är riktigt tillfredsställande.
          </note>
          <note type="speaker">
            Anf. 226 PÄR AXEL SAHLBERG (s) replik:
          </note>
          <note>
            Fru talman! Detta är att misskreditera. Det är dessutom märkligt
            att Nils Fredrik Aurelius litar mer på Expressen än på konstitutionsutskottet.
            Det är ett märkligt övervägande.
          </note>
          <note type="speaker">
            Anf. 227 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Jag har inte sagt att jag litar mer på
          </note>
          <note>
            Expressen, men jag menar att det finns många uppgifter - inte
            bara i den nämnda tidningen - som visar på stor upprördhet från
            ledamöternas sida i styrelsen.
          </note>
          <note>
            Det inser även Pär Axel Sahlberg.
          </note>
          <note>
            Det är inte utan vidare att diskreditera alla här, men det är
            att konstatera att det kvarstår en oklarhet om vad som verkligen
            har förevarit. Det är en oklarhet som vi inte kunde reda ut vid
            de vanliga utfrågningarna. Det är det vi har velat påpeka i vårt
            särskilda yttrande.
          </note>
          <note>
            Uttalande av statsrådet Margareta Winberg om mäns kriminalitet
            (avsnitt 4.5)
          </note>
          <note type="speaker">
            Anf. 228 KENTH HÖGSTRÖM (s):
          </note>
          <note>
            Fru talman! I en KU-anmälan, undertecknad Beatrice Ask, moderat
            f.d. skolminister, har hon begärt att konstitutionsutskottet skall
            granska om statsrådet
          </note>
          <note>
            Margareta Winberg har förfarit i strid med regeringsformen 1
            kap. 2 § genom ett uttalande i en artikel i
          </note>
          <note>
            Expressen den 27 november 1998.
          </note>
          <note>
            Konstitutionsutskottet har att stödja sig på i granskningen huruvida
            detta auktoritativa uttalande från statsrådet innefattar risk
            för att myndigheters självständighet i myndighetsutövning mot
            enskilda eller tillämpning av lag har äventyrats.
          </note>
          <note>
            Konstitutionsutskottet har granskat ett antal liknande KU-anmälda
            uttalanden i historisk tid och har inte funnit någon anledning
            till klander. Man kan naturligtvis ha olika åsikter om statsrådens
            uttalanden i offentlig polemik, eller i debattartiklar eller i
            intervjuer. Jag har många gånger haft en annan åsikt, men jag
            har aldrig gjort en KU-anmälan på grund av det.
          </note>
          <note>
            Uppenbarligen finns ett politiskt syfte med denna
          </note>
          <note>
            KU-anmälan. Man vill inte bara granska utan också ha en offentlig
            debatt.
          </note>
          <note>
            Utskottet har enats kring att inte på någon punkt klandra statsrådet.
            Vi har inte funnit att hennes uttalande står i strid med hennes
            befattning som statsråd, och det har inte skadat något intresse.
            Just därför är jag lite förvånad över att moderaterna envisas
            med ett särskilt yttrande. Detta särskilda yttrande är den protokollära
            slutpoängen av Beatrice Asks anmälan. Man är inte riktigt nöjd,
            men man kan ändå inte leda i bevis att Margareta Winbergs uttalande
            skulle ha kommit någon till skada.
          </note>
          <note>
            Jag har läst igenom artikeln flera gånger. Man måste komma ihåg
            att Margareta Winberg skrev den debattartikeln i Expressen strax
            efter den mycket otäcka gruppvåldtäkten i Södertälje. Den ledde
            till stor uppståndelse och debatt. Nationen förfasade sig över
            vad där hade skett, inte minst över domstolsprocessen och åklagarens
            underlåtenhet.
          </note>
          <note>
            Margareta Winberg inleder artikeln på följande sätt: "Den debatt
            som följt i spåren av den senaste tidens våldtäkter är begriplig,
            men också farlig. Som alltid är det alltför lätt att den slår
            över i nymoralism och pekpinne-politik.
          </note>
          <note>
            Journalister har nu ihärdigt frågat mig om porrfilmer, herrtidningar,
            Vecko-Revyn och Frida ändå inte är orsaken till det vi nu upplever?
            Skall vi inte förbjuda dem?
          </note>
          <note>
            Lika envetet vägrar jag att acceptera den förklaringen. Det är
            en alltför enkel slutsats på ett tusenårigt och komplicerat problem."
            Det är en bra inledning på en allvarligt menad debatt i en fråga
            som berör hela nationen.
          </note>
          <note>
            Margareta Winberg skriver i slutet av artikeln:
          </note>
          <note>
            "Men att möta dessa brott med att diskutera unga flickors sexualitet
            är absurt. Männen begår brott och fokus måste naturligtvis sättas
            på det kön som bär skulden. Därmed kommer vi inte ifrån strukturen.
          </note>
          <note>
            Och för den som väljer att se så synliggörs dessa strukturer
            i samhället varje dag. Exemplen är många;
          </note>
          <note>
            män tjänar mer, har bättre karriärmöjligheter, äldre män får
            mer hemtjänst, män har mer egen tid. Det senaste är att män får
            dyrare mediciner än kvinnor.
          </note>
          <note>
            Och så vidare." Margareta Winberg gör en bra illustration med
            en katalog över att männen på många punkter fortfarande har ett
            övertag i de strukturer som hon är satt att kritisera.
          </note>
          <note>
            Denna över- och underordning som ständigt reproduceras av både
            kvinnor och män kan dock brytas.
          </note>
          <note>
            "Att fortsätta att stötta kvinnoorganisationer, kvinnonätverk
            och andra krafter som vill stärka flickors och kvinnors situation
            är för mig en självklarhet. Vi måste svara.
          </note>
          <note>
            Men det räcker inte. Fokus måste också riktas tydligare på männen
            och mansrollen."
          </note>
          <note>
            Det är just slutsatsen i Margareta Winbergs artikel som jag känner
            stark sympati för. Den debatt som hon har startat måste fortsätta
            i denna kammare och på alla andra sätt som vi politiker kan bidra
            med. Jag finner det märkligt att vi efter en granskning ändå återfinner
            ett särskilt yttrande. Det fanns ingen konstitutionell grund.
            Tvärtom! Det finns verkligen en ny grund för en ny ansats i en
            ökad jämlikhetspolitik.
          </note>
          <note>
            Artikeln är bra.
          </note>
          <note type="speaker">
            Anf. 229 PER-SAMUEL NISSER (m):
          </note>
          <note>
            Fru talman! Den 27 november 1998 publicerades en debattartikel
            av statsrådet Margareta Winberg i hennes egenskap av jämställdhetsminister.
            I artikeln ger statsrådet en förklaring till sambandet mellan
            mansrollen och mäns kriminalitet i form av gruppvåldtäkter. I
            artikeln slår jämställdhetsministern fast att "männen begår brott
            och fokus måste naturligtvis sättas på det kön som bär skulden."
          </note>
          <note>
            Alla kan ställa sig bakom att det är ett allvarligt samhällsproblem
            att vissa män gör sig skyldiga till sexualbrott. Allt måste göras
            för att förhindra dessa fruktansvärda och kränkande brott.
          </note>
          <note>
            Men många män känner sig kränkta av den typ av uttalande som
            Margareta Winberg gjorde här, dvs. att alla män bär skuld till
            några mäns handlingar. Man kan inte hävda att ett fruktansvärt
            beteende hos enskilda män innebär att alla män skall buntas ihop
            med våldtäktsmän och sexualförbrytare. Det är allvarligt att se
            män som sämre varelser.
          </note>
          <note>
            Vi måste se alla, både män och kvinnor, som individer. Vi måste
            försöka hantera tragiska händelser och trasiga individer. Men
            man gör det inte genom att ge alla män en släng av sleven.
          </note>
          <note>
            Detta märkliga uttalande av Margareta Winberg har granskats av
            KU, dvs. om det överensstämmer med regeringsformens krav på lika
            behandling av varje medborgare.
          </note>
          <note>
            Utskottets granskning av detta ärende har inte visat att statsrådet
            Winbergs uttalande, som huvudsakligen är av politisk natur, skulle
            ha vållat komplikationer från konstitutionell synpunkt. Oberoende
            av det är uttalandet, enligt vår mening, inte acceptabelt.
          </note>
          <note>
            Det kan dessutom ha bidragit till att skapa viss oklarhet beträffande
            den officiella hållningen i fråga om jämställdhet.
          </note>
          <note type="speaker">
            Anf. 230 MATS EINARSSON (v):
          </note>
          <note>
            Fru talman! Margareta Winberg har, som sagt var, i en intervju
            yttrat följande ord: "Männen begår brott och fokus måste naturligtvis
            sättas på det kön som bär skulden."
          </note>
          <note>
            För detta har hon anmälts till konstitutionsutskottet. Redan
            när anmälan anlände till utskottskansliets postfack hade för mycket
            tid och möda ägnats detta ärende.
          </note>
          <note>
            När jag nu ändå använder ett par minuter ytterligare åt den här
            saken är det bara därför att det i den mer informella diskussionen
            har sagts ungefär så här:
          </note>
          <note>
            "Ja, det där var ju en korkad formulering, men det är ju inte
            grund för prickning att statsråd uttrycker sig korkat." Och sedan
            kommer gärna någon bekymrad uppskattning av hur mycket KU:s arbetsbörda
            skulle öka om så var fallet.
          </note>
          <note>
            Jag tycker att det är angeläget att få sagt att Margareta Winberg
            inte alls har uttryckt sig korkat. Hon har uttryckt sig mycket
            klokt. För den som kan läsa innantill och har ett minimum av förmåga
            till abstrakt tänkande är det uppenbart att Winberg inte avser
            att pådyvla varje enskild man en personlig, juridisk eller moralisk,
            skuld för våld mot kvinnor, eller att Winberg avser att införa
            begreppet kollektivskuld i rättssystemet, vilket anmälaren och
            de moderata ledamöterna i utskottet låtsas tro att hon avser.
          </note>
          <note>
            Varför uttrycker då Margareta Winberg sig som hon gör? Jo, det
            gör hon av den enkla och elementära anledningen att våld mot kvinnor
            inte enbart är ett individuellt, personligt problem mellan den
            individ som slår och den som blir slagen. Det är inte så att män
            och kvinnor slår varandra lite hipp som happ allteftersom det
            faller sig. Mönstret är oerhört tydligt:
          </note>
          <note>
            det är män som slår kvinnor, och det är män som slår män. Övriga
            två kombinationer är undantag.
          </note>
          <note>
            Alltså måste vi utöver de individuella förklaringarna - varför
            slog Nisse Lisa i lördags? - också finna de strukturella sambanden,
            de strukturella förklaringarna. Kön - eller snarare genus - blir
            då ett nödvändigt begrepp. Varför slår män kvinnor? Varför har
            vi en patriarkal maktstruktur som delvis upprätthålls och reproduceras
            via våld? Och hur bryter vi ned den maktstrukturen?
          </note>
          <note>
            Kenth Högströms utförliga citat tidigare illustrerar med all
            önskvärd tydlighet att det är denna diskussion som Margareta Winberg
            vill föra och för på ett utmärkt sätt.
          </note>
          <note>
            Fru talman! Om konstitutionsutskottet kunde utdela guldstjärna
            till statsråd för synnerligen klokt uttalande borde Margareta
            Winberg få den.
          </note>
          <note>
            Statsministerns tjänsteresor (avsnitt 5.1)
          </note>
          <note type="speaker">
            Anf. 231 BO KÖNBERG (fp):
          </note>
          <note>
            Fru talman! Ett problem i många moderna demokratier är det ökade
            avståndet mellan väljare och valda, mellan medborgarna och de
            som skall vara deras företrädesmän. Denna ökande klyfta har många
            orsaker. En av dessa är en känsla av att vi politiker har helt
            andra villkor än vad som gäller för s.k. vanligt folk. Ibland
            kan vi som är politiskt verksamma -
          </note>
          <note>
            det är ju många timmar på dygnet, som nu i kväll -
          </note>
          <note>
            tycka att det mesta av kritiken och misstron är orättvis och
            ogrundad. De allra flesta förtroendemän är inte som de i Motala,
            utan förtjänar medborgarnas förtroende.
          </note>
          <note>
            Icke desto mindre finns misstron på många håll.
          </note>
          <note>
            Det och vanlig moral talar starkt för att vi skall vara mycket
            försiktiga med hur vi uppträder i tjänsten och att vi skall vara
            sparsamma med allmänna medel, med medborgarnas pengar.
          </note>
          <note>
            Denna inställning låg bakom att jag hösten 1997 i en granskningsanmälan
            bad KU granska omständigheterna kring några av statsministerns
            flygresor, främst en till New York samma höst. Bakgrunden var
            uppgifter i massmedierna om en mycket hög kostnad för New York-resan,
            på över 1 miljon svenska kronor, och om dyra resor med regeringsplan
            för flygresor i tjänsteärenden vid ett par andra tillfällen som
            också kombinerades med rekreationsdagar.
          </note>
          <note>
            KU:s granskning och svaren från Regeringskansliet har inte visat
            att merkostnaden för inhyrningen jämfört med kostnaden för reguljärflyg
            för resan till
          </note>
          <note>
            New York varit befogad. Inget av det som framkommit ens antyder
            att medborgarna, skattebetalarna, fått valuta för en extrakostnad
            på runt 1 miljon kronor för en resa till New York tur och retur.
          </note>
          <note>
            Vad beträffar resorna till Spanien och Italien hade de att göra
            med användning av regeringsplanet. Enligt uppgift från Regeringskansliet
            till KU har valet av resealternativ vid dessa tillfällen, och
            vid New Yorkresan, inte påverkats av att rekreationsdagar tagits
            ut.
          </note>
          <note>
            Självfallet har inte traktamenten tagits ut för dessa dagar.
          </note>
          <note>
            I diskussionen om användningen av annat än reguljärflyg har ofta
            anförts säkerhetsskäl. I fallet med
          </note>
          <note>
            Romresan framkom det redan när de ursprungliga omständigheterna
            fanns till hands att det knappast kunde ha varit fallet, eftersom
            det i ena fallet, på nedresan, tydligen hade gått bra att flyga
            reguljärt, medan man för hemresan hade behövt skicka ned regeringsplanet
            från Sverige och hämta upp statsministern.
          </note>
          <note>
            Utskottet har frågat om det har varit olika säkerhetsskäl, och
            i svaret som har inkommit på slutet av utskottets granskning konstaterar
            Regeringskansliets talesman att det inte går att utreda så här
            efteråt, men att det brukar finnas många olika orsaker.
          </note>
          <note>
            Fru talman! Det har från Regeringskansliet således inte kunnat
            visas, troliggjorts eller ens antytts att det var nödvändigt med
            en merkostnad runt 1 miljon kronor för New York-resan och inte
            heller varför det för hemresan från Rom behövde sändas ned ett
            regeringsplan för att hämta upp statsministern.
          </note>
          <note>
            I fjol granskade KU statsministerns förhyrning av ett semesterhus
            i Spanien. Det stod under granskningen alldeles klart att värdet
            av förhyrningen kraftigt översteg den betalning som statsministern
            erlagt.
          </note>
          <note>
            Trots uttalanden från Etikkommittén, där man rekommenderade statsråd
            att ha ett betydande säkerhetsavstånd i dessa frågor, valde KU-majoriteten
            i fjol - alla utom Folkpartiets representanter - att ej kritisera
            det skedda.
          </note>
          <note>
            I år har KU-majoriteten - alla utom fprepresentanten - valt att
            inte ens antyda någon kritik mot den extremt dyra New York-resan.
          </note>
          <note>
            Det är beklagligt att KU-majoriteten i dessa två ärenden helt
            avstått från kritik. I fjolårets ärende var det uppenbart att
            olika måttstockar användes för rikets högste politiska makthavare
            och för övriga medborgare. Det som var förbjudet för bonden var
            tydligen tillåtet för Jupiter.
          </note>
          <note>
            I år har KU-majoriteten valt att inte befrämja aktsamheten med
            allmänna medel genom att peka på att främst New York-resan blivit
            extremt dyr och att merkostnaden på intet sätt har stått i en
            rimlig relation till nyttan för det allmänna.
          </note>
          <note>
            Fru talman! Båda dessa signaler är olyckliga och är inte ägnade
            att öka allmänhetens respekt för oss politiker. Det är att beklaga.
          </note>
          <note type="speaker">
            Anf. 232 GÖRAN MAGNUSSON (s):
          </note>
          <note>
            Fru talman! Det som konstitutionsutskottets tidigare ordförande
            Bo Könberg har anmält till utskottet är att utskottet skall granska
            upphandlingen av och kostnaderna för resan till New York samt
            om rekreationsdagar i samband med resan lett till någon fördyring
            för det allmänna. Det skall vidare granskas om uttag av rekreationsdagar
            i samband med andra utrikes resor har lett till fördyringar för
            det allmänna.
          </note>
          <note>
            Det som Folkpartiet tar upp i sin reservation är inte riktigt
            det som återspeglas i anmälan. Dels säger man att det skall vara
            så kostnadseffektivt och klokt som möjligt ordnat med researrangemangen.
            Det är knappast något som man behöver skriva en reservation om,
            utan det är något som vi alla i utskottet tycker. Dels uppehåller
            man sig väldigt mycket vid att statsflygplanet valdes i stället
            för reguljärflyg.
          </note>
          <note>
            Det föranleder mig att fråga om det är Bo Könbergs och Folkpartiets
            uppfattning, att om den högsta statsledningen skall ut och resa
            är det reguljärflyg som gäller i första hand och att val av andra
            flygtransporter, alltså statsflygplan och annat, är ett undantag
            som knappast inte skall få förekomma. Det vore intressant om Bo
            Könberg kunde klargöra Folkpartiets inställning på den här punkten.
            Det har betydelse för den samlade bedömningen.
          </note>
          <note>
            Utskottets majoritet har väl snarare samlats kring den uppfattningen
            som innebär att för den högsta statsledningen - om jag får uttrycka
            det på det sättet -
          </note>
          <note>
            gäller att en rad olika faktorer måste sammanvägas till en helhet
            när man väljer på vilket sätt vederbörande skall resa. Det kan
            vara säkerhetsskäl, möjligheten till flexibilitet, omdisponeringar
            och en rad andra faktorer som måste vägas samman.
          </note>
          <note>
            Det material som utskottet har tagit del av ger inte grund, såvitt
            jag kan förstå, att påstå att nyttan för nationen eller medborgarna
            av New York-resan inte står i rimlig proportion till kostnaderna.
            Jag vet inte riktigt vad Bo Könberg jämför med, men om jag förstår
            reservationen och resonemanget rätt är det kostnaden för reguljärflyg
            som man skall jämföra med. Det är inte riktigt det upplägg som
            finns i andra sammanhang. Den utredning som sedermera tillsattes,
          </note>
          <note>
            Statsflygutredningen, kom inte heller fram till det som jag förmodar
            är Folkpartiets ståndpunkt, nämligen reguljärflyg, allt annat
            är ett undantag. Det vore intressant att få det bekräftat i det
            här sammanhanget.
          </note>
          <note>
            Det måste alltså vara så att statsministern och den högsta statsledningen
            har, inom ramen för eget ansvar, eget omdöme och uppsatta regler,
            att bedöma vilka transportförutsättningar som måste anlitas i
            olika sammanhang. Jag tror inte att det finns anledning för riksdagen
            att i detalj föreskriva i de här frågorna.
          </note>
          <note>
            Bo Könberg hade klätt in den här frågan i ett resonemang om ökat
            avstånd mellan väljare och valda.
          </note>
          <note>
            Det är ett intressant och viktigt perspektiv när man diskuterar
            detta. Men jag är inte säker på att vare sig
          </note>
          <note>
            Bo Könbergs anmälan eller den argumentation som han har fört
            här har lett i den riktning som man borde eftersträva, nämligen
            att få en bättre förståelse för att det faktiskt kostar en del
            för nationen att delta i olika internationella aktiviteter och
            annat. Jag tror att det vore bättre att angripa frågan utifrån
            det hållet än att säga att bara därför att inte bonden kan åka
            på ett glassigt sätt skall inte någon annan i nationen heller
            få göra det. Det är ett sätt att snarare öka avståndet än att
            minska det. Jag skulle vilja uppmana Folkpartiet och Bo Könberg
            att vara lite försiktigare och lite mera ödmjuka inför den fråga
            som är viktig, nämligen att återupprätta respekten för politiker
            och respekten för politiskt arbete. Det tror jag är utomordentligt
            viktigt att vi tillsammans ägnar oss åt.
          </note>
          <note type="speaker">
            Anf. 233 BO KÖNBERG (fp):
          </note>
          <note>
            Fru talman! Göran Magnusson ställde en fråga till mig, nämligen
            hur vi allmänt ser på den högsta statsledningens resesätt. Han
            frågade mig uttryckligen om reguljärflyg i första hand skulle
            användas och allting annat skulle vara undantag som sällan kom
            till stånd.
          </note>
          <note>
            Så har vi inte utvecklat någon politik eller filosofi från vår
            sida. Däremot tycker jag att det är fullständigt rimligt och naturligt
            att man utgår från så billiga alternativ som möjligt för det allmänna
            i alla sammanhang. Har man goda skäl för att välja en dyrare lösning
            därför att man får mycket mer ut av det, gärna mer än vad det
            kostar, kan man klart välja andra alternativ.
          </note>
          <note>
            Jag och jag tror kammaren i dess helhet gör bedömningen att det
            många gånger är så att statsledningen skall behöva använda något
            annat alternativ än reguljärt. Men att man skall utgå från motsatsen,
            det uppfattade jag nästan är Göran Magnussons uppfattning, att
            man i praktiken nästan aldrig skall använda sig av reguljärflyg
            utan att det alltid finns goda skäl att använda dyrare alternativ
            tycker jag är en märklig lösning.
          </note>
          <note>
            Också märkligt fann jag det allra sista som Magnusson var inne
            på när han uppfattade min kommentar om bonden och Jupiter som
            avseende just resvägarna. Jag använde det uttryckligen i samband
            med fjolårets ärende där det handlade om att en förmån hade åtnjutits
            av statsministern långt utöver det pris han hade betalat. Jag
            konstaterade vad man i andra sammanhang i vårt land av god tradition
            har tyckt vara önskvärt och nödvändigt.
          </note>
          <note>
            Låt mig avsluta repliken med att fråga Göran
          </note>
          <note>
            Magnusson om han tycker att han har fått informationer under
            granskningen som tyder på att New Yorkresan var värd 1 miljon
            mer för skattebetalarna. I så fall kan han gärna peka på var det
            materialet finns, för jag har inte kunnat finna det.
          </note>
          <note type="speaker">
            Anf. 234 GÖRAN MAGNUSSON (s):
          </note>
          <note>
            Fru talman! På vilket sätt har Bo Könberg kommit fram till att
            New York-resan kostade 1 miljon mer?
          </note>
          <note>
            Det vore intressant att få den kalkylen. Konstitutionsutskottet
            har inte underlaget att säga det.
          </note>
          <note>
            När det gäller diskussionen om reguljärflyg eller ej är det möjligt
            att vi efter lite diskussion kan komma överens om den ståndpunkt
            som konstitutionsutskottets majoritet har beträffande hur resandet
            för den högsta statsledningen skall ordnas, nämligen att det måste
            vara en sammanvägning av en rad olika faktorer och att man väljer
            det bästa alternativet vid varje givet tillfälle och givet de
            förutsättningar som då finns. Jag har naturligtvis ingen invändning
            mot att man utgår från att inte fördyra kostnaderna för det allmänna.
          </note>
          <note>
            Anledningen till min inledande fråga är att Bo
          </note>
          <note>
            Könberg inte har anmält det förhållandet att man skulle ha utnyttjat
            reguljärflyg i stället för allting annat. Reservationen är uppbyggd
            på att det har uppstått merkostnader vid alla de resor som har
            varit helt omotiverade därför att man inte använt reguljärflyg.
          </note>
          <note>
            Man säger frankt i reservationen att det inte finns några säkerhetsskäl
            som gjorde att man inte skulle ha kunnat använda reguljärflyg
            vid en speciell resa. Man kan undra på vilken grund Folkpartiet
            framställer den mycket direkta ståndpunkten.
          </note>
          <note>
            När det sedan gäller den andra frågan om bonden och Jupiter trodde
            jag att vi diskuterade årets betänkande. Fjolårets har jag dessvärre
            svårigheter att överblicka och veta så mycket om. Utgångspunkten
            var det som var föremål för diskussion i det här betänkandet.
          </note>
          <note type="speaker">
            Anf. 235 BO KÖNBERG (fp):
          </note>
          <note>
            Fru talman! Den fråga jag ställde var om Göran
          </note>
          <note>
            Magnusson vid granskningen hade kunnat finna att man fått in
            uppgifter från Regeringskansliet som visade att det var värt merkostnaden.
            Den tror jag att jag aldrig fick svar på. I stället fick jag en
            motfråga, nämligen hur jag har kommit fram till att den har kostat
            ungefär 1 miljon mer. Jag skall gärna svara på
          </note>
          <note>
            Göran Magnussons fråga i förhoppningen om att han försöker svara
            på mina. Det är så vi får en bättre debatt och möjligen kommer
            klokskapen närmare.
          </note>
          <note>
            Jag har utgått från samma material som har varit till hands för
            Göran Magnusson, nämligen att själva resan tycks ha kostat en
            bra bit över 200 000 SFR, dvs. en bra bit över 1 miljon kronor.
            Utan att ha kollat exakt med flygbolaget har jag trott att man
            skulle kunna få resor till New York fram och tillbaka för ett
            belopp som kanske rör sig om en tiondel av detta. Har
          </note>
          <note>
            Göran Magnusson något annat material så tar jag förstås gärna
            del av detta. Det är möjligt att det visar sig att det bara var
            950 000 kr mer.
          </note>
          <note>
            Min fråga kvarstår: Verkar det som att man i det här fallet från
            Regeringskansliets sida har iakttagit aktsamhet om allmänna medel
            eller inte?
          </note>
          <note type="speaker">
            Anf. 236 GÖRAN MAGNUSSON (s):
          </note>
          <note>
            Fru talman! Jag har i princip den uppfattningen att jag litar
            på att man använder de olika resemöjligheterna på det klokaste
            och förståndigaste sättet.
          </note>
          <note>
            Bo Könberg säger nu att det kanske inte var mer än 950 000 mer
            än vad det annars skulle ha kostat.
          </note>
          <note>
            Det leder fram till tanken att Bo Könberg anser att reguljärflyg
            är det som i första hand skall användas. I
          </note>
          <note>
            varje fall hade reguljärflyg utan vidare kunnat användas vid
            resan till New York, så jag vet inte riktigt vad
          </note>
          <note>
            Bo Könberg grundar den ståndpunkten på.
          </note>
          <note>
            Det är möjligt att svaret på den frågan ingår i det andra resonemanget:
            svarar inte Göran Magnusson på en fråga, så svarar inte Bo Könberg
            på en fråga, och detta är ju inte ett särskilt konstruktivt sätt
            att lösa dessa olika frågorna.
          </note>
          <note>
            Fru talman! Jag har intrycket av att anmälan i den här frågan
            mindre handlade om aktsamhet om statens medel och mer om ett behov
            av att markera att Folkpartiet fanns och att man gärna ville ta
            del av det opinionstryck som då fanns emot att statsministerns
            resor kostade pengar. Från den här synpunkten vore det nog bra
            om Folkpartiet ordentligt deklarerade att det får kosta pengar
            även för den högsta statsledningen och inte bara spekulerade i
            folks missnöje.
          </note>
          <note type="speaker">
            Anf. 237 BO KÖNBERG (fp):
          </note>
          <note>
            Fru talman! Jag begärde ordet igen, eftersom replikerna var slut.
            Det gjorde jag därför att Göran
          </note>
          <note>
            Magnusson valde att i slutet av det som han visste var den sista
            repliken började att ifrågasätta mina och
          </note>
          <note>
            Folkpartiets motiv. Detta ligger nära till hands för företrädare
            för regeringsmajoriteten vid anmälningar och granskningar av vad
            regeringen har gjort. Jag är inte övertygad om att detta ökar
            respekten för riksdagens kontrollmakt.
          </note>
          <note type="speaker">
            Anf. 238 GÖRAN MAGNUSSON (s):
          </note>
          <note>
            Fru talman! Jag hade naturligtvis inte uttalat någon värdering
            av Folkpartiet om jag inte hade vetat att Bo Könberg hade möjlighet
            att begära ytterligare ett anförande. Det hade varit mindre honett
            i en sådan här debatt.
          </note>
          <note>
            Jag har hållit ett anförande tidigare i dag kring anmälningar
            till konstitutionsutskottet, hur man skall se på de olika frågorna
            och den utvärdering som utskottet planerar av sin egen verksamhet
            - jag förmodar att Könberg inte hade tillfälle att höra på mitt
            anförande.
          </note>
          <note>
            För att upprätthålla respekten för granskningsarbetet tycker
            jag att det finns anledning för konstitutionsutskottet att verkligen
            tänka igenom på vilket sätt som man skall genomföra granskningen.
            När det gäller anmälningar av olika slag skulle man kunna göra
            en mycket snabb och översiktlig bedömning för att avgöra om frågan
            faller inom den konstitutionella granskningsuppgiften, och därför
            ägnar vi inte den frågan någon större uppmärksamhet utan koncentrerar
            oss på andra anmälningar och på det granskningsarbete som utskottet
            utför på eget initiativ.
          </note>
          <note>
            Det var sådana tankar som låg bakom mina funderingar, som första
            gången framfördes i denna kammare för ett antal timmar sedan.
          </note>
          <note type="speaker">
            Anf. 239 BO KÖNBERG (fp):
          </note>
          <note>
            Fru talman! Det är förstås alldeles utmärkt att utskottet och
            alla andra mänskliga verksamheter då och då ägnar sig åt utvärdering
            av vad man gör och att man funderar på om man gör det på bästa
            vis.
          </note>
          <note>
            Att jag begärde ordet igen var för att jag tycker att
          </note>
          <note>
            Göran Magnusson föll för en frestelse som säkert var stark, nämligen
            att ifrågasätta de politiska motståndarnas motiv i stället för
            att diskutera sakfrågan.
          </note>
          <note type="speaker">
            Anf. 240 PER UNCKEL (m):
          </note>
          <note>
            Fru talman! Så här i elfte timmen av debatten när det sista ärendet
            nu går mot sitt slut var det klokt och insiktsfullt av Bo Könberg
            att resa precis den fråga som han reste. Det var bra att vice
            ordföranden påminde om vad som har hänt under dagen.
          </note>
          <note>
            Jag har haft förmånen att få lyssna praktiskt taget hela debatten,
            och jag har kunnat notera ett mönster hos regeringssidan, om jag
            får titulera socialdemokraterna, vänstern och Miljöpartiet så,
            nämligen så fort som man inte gillar en anmälan kallas den för
            politisk och onödig. Bo Könberg råkade ut för den anmärkningen.
          </note>
          <note>
            Även om jag inte har samma uppfattning som Bo
          </note>
          <note>
            Könberg i just den sak som han diskuterar med Göran
          </note>
          <note>
            Magnusson hör jag samma typ av kritik från Göran
          </note>
          <note>
            Magnusson gentemot Bo Könberg som flera andra debattörer har
            utsatts för under dagen. Det är en kritik som säger att så fort
            det är någonting som inte passar socialdemokrater, vänsterpartister
            och miljöpartister är det en onödig eller politisk kritik.
          </note>
          <note>
            Flera talare har t.o.m. gått upp i talarstolen och sagt att kritiken
            är onödig eftersom den är politisk, varefter de har ägnat fem
            minuter åt att tala politik om den från sina utgångspunkter i
            stället för att ta anmälan på allvar och diskutera den från de
            konstitutionella synpunkter som anmälan är väckt.
          </note>
          <note>
            När några började högtravande här i morse med att säga att det
            gäller att hålla utskottets granskning i helgd - vice ordföranden
            var en av de första som talade om detta - tror jag att man bör
            vakta sin egen tunga. Om man från dem som representerar den regering
            som granskningen ytterst riktar sig emot väljer att se all kritik
            som uttryck för småsnål politisk vilja att attackera regeringen,
            då har man grävt ett djupt förtroendedike mellan konstitutionsutskottets
            granskning och det som den egentligen är till för.
          </note>
          <note>
            Fru talman! Så här mot slutet skulle jag vilja be regeringssidan
            att noga betänka hur man hanterar kritik gentemot sig själv i
            framtiden. Från min utgångspunkt tycker jag att det är befriande
            att vi diskuterar hur olika typer av handlande står emot grundlagens
            krav. Ibland finner utskottet någonting beaktansvärt, ibland kan
            det räcka med ett meningsutbyte.
          </note>
          <note>
            Som flera ärenden här i kammaren under de senaste månaderna har
            visat är regeringssidan lite ovan vid att grundlagen plötsligt
            anförs emot det ohöljda maktintresset.
          </note>
          <note>
            Så betänk vad konstitutionen står för och godnatt, kamrater!
          </note>
          <note type="speaker">
            Anf. 241 GÖRAN MAGNUSSON (s) replik:
          </note>
          <note>
            Fru talman! Efter det senaste inlägget är jag ytterligare stärkt
            i min uppfattning att det är bra att konstitutionsutskottet har
            bestämt sig för att utreda sin egen granskningsverksamhet, att
            man kan föra ett resonemang i en mindre lokal och i ett mindre
            högtidligt sammanhang kring vad som är viktigt och centralt i
            utskottets granskningsuppgift, och på vilket sätt man förstärker
            konstitutionsutskottets anseende när det gäller granskningsverksamheten
            och tyngden i det som konstitutionsutskottet uttalar i olika sammanhang.
          </note>
          <note>
            Jag sade vid lunchtid att det är särskilt viktigt, om konstitutionsutskottet
            vill påverka på olika sätt, att man försöker att samlas kring
            en gemensam ståndpunkt. Det är vid dessa tillfällen som utskottet
            på det allra bästa sättet kan påverka.
          </note>
          <note>
            Per Unckels huvudtema var att det skulle finnas en skillnad mellan
            regeringssidans representanter -
          </note>
          <note>
            till vilka väl får räknas också Vänsterpartiet och Miljöpartiet
            - och de borgerliga partierna som lever i en finare och bättre
            konstitutionell värld där man förstår att akta konstitutionen
            och annat.
          </note>
          <note>
            Jag tror faktiskt, Per Unckel, att det är flera i den här kammaren
            som bör vakta sin tunga. Det där leder fram till ett felaktigt
            tänkande. Jag protesterar starkt emot alla tankegångar som innebär
            att socialdemokrater skulle ha mindre respekt för grundlagen och
            mindre respekt för konstitutionen. Uppdelningen i regeringssida
            och annan sida i konstitutionsutskottet stärker inte utskottets
            trovärdighet.
          </note>
          <note type="speaker">
            Anf. 242 PER UNCKEL (m):
          </note>
          <note>
            Fru talman! I den senare frågan, dvs. respekten för grundlagen,
            kommer de sista veckorna av kammarens arbete att erbjuda några
            konkreta illustrativa exempel där varje parti har möjlighet att
            visa vilken respekt de visar för grundlagen i praktiskt lagstiftningsarbete.
          </note>
          <note>
            Den diskussion som Göran Magnusson nu på slutet startar har vi
            anledning att återkomma till om några veckor när facit föreligger.
            Då behöver vi kanske inte resonera så mycket om vad som var svart
            och vad som var vitt.
          </note>
          <note>
            Jag delar Göran Magnussons uppfattning. Jag sade redan tidigare
            under debatten att det är en fördel om vi kan bli eniga. Jag har
            också under några tillfällen under debatten undrat varför det
            har varit så omöjligt för socialdemokrater att bli eniga med oss.
          </note>
          <note>
            Apropå ärendet angående Torgny Gustafsson har vi diskuterat varför
            det varit så förskräckligt svårt att tala om att regeringen inte
            hade gjort vad den bort göra för att få fram sakliga uppgifter
            om hur det faktiskt förhöll sig. Det var något som alla sade sig
            vara överens om, men som det var alldeles omöjligt att få en gemensam
            skrivning om i utskottet.
          </note>
          <note>
            Jag noterar bara mot slutet av debatten att jag inte gör borgerligheten
            till finare än socialdemokrater, vänsterpartister och kommunister.
            Men jag har inte noterat under debattens gång att en enda företrädare
            för borgerligheten har anklagat socialdemokraterna för att vara
            för politiska i sina kommentarer.
          </note>
          <note type="speaker">
            Anf. 243 GÖRAN MAGNUSSON (s):
          </note>
          <note>
            Fru talman! Vem som startade debatten om respekten för grundlagen
            kan studeras i protokollet. Jag hade faktiskt en replik på Per
            Unckel, och talmannen hävdade inte att jag diskuterade någonting
            som Per
          </note>
          <note>
            Unckel inte hade tagit upp i sin debatt. Vi får säkert tillfälle
            att återkomma kring en del av grundlagsfrågorna.
          </note>
          <note>
            Jag vill som avslutning i kväll, hoppas jag, gärna säga att det
            självklart är bra med enighet. Men om man har den utgångspunkt
            som Per Unckel har i diskussionen, nämligen att oenigheten beror
            på socialdemokraterna, blir det sämre förutsättningar att faktiskt
            skapa enighet i utskottet. Det kan inte vara så att de fyra forna
            regeringskamraterna har den korrekta uppfattningen och att det
            är socialdemokraterna och v och mp som skapar oenigheten.
          </note>
          <note>
            Har man den utgångspunkten kommer det inte att vara lätt att
            skapa enighet kring konstitutionsutskottets arbete. Jag vill återigen
            upprepa: Resonemanget att det skulle finnas en regeringssida i
            utskottet och en oppositionssida tycker jag är en felaktig utgångspunkt
            för konstitutionsutskottets granskningsarbete.
          </note>
          <note>
            Det är inte den ena och den andra sidan som granskar den ena
            och den andra regeringen. Det är faktiskt utskottet i sin helhet
            som granskar regeringens och statsrådens göranden och låtanden.
            Det är en viktig utgångspunkt för den kommande diskussionen kring
            utvärderingen av vårt arbete.
          </note>
          <note type="speaker">
            Anf. 244 PER UNCKEL (m) replik:
          </note>
          <note>
            Fru talman! Det är förvisso ett utskott. Det är bara det att
            det är en händelse som ser ut som en tanke att halva utskottet
            inte har någon kritik att rikta mot den regering som vi för närvarande
            granskar. Man behöver inte vara utrustad med alltför stor fantasi
            för att kunna räkna ut på vilken sida om bordet vilka ledamöter
            faktiskt sitter.
          </note>
          <note>
            Mitt råd till Göran Magnusson är att om utskottet skall förnya
            sin granskning - och jag deltar gärna i en diskussion om detta
            - är ett första steg att tillhålla varandra att inte misstro människor
            som anmäler frågor för granskning. Om riksdagen misstror granskare,
            misstror man kolleger och förgiftar därmed hela förutsättningen
            för en fruktbar granskning.
          </note>
          <note>
            Ägna i stället lite mer möda åt att studera vilka krav konstitutionen
            ställer. Sedan önskar jag ånyo kamraterna en god natt!
          </note>
          <note type="speaker">
            Anf. 245 KENNETH KVIST (v):
          </note>
          <note>
            Fru talman! Vi diskuterar under den här rubriken statsministerns
            tjänsteresor. Men det har blivit en allmän utvärdering av en lång
            dag.
          </note>
          <note>
            Visst kan man till KU anmäla ett ärende som statsministerns tjänsteresor.
            Men det borde framför allt anmälas till revisionen av hur regeringen
            använder de medel som den har till förfogande för sina resor.
            Detta är mindre en konstitutionell fråga. Det säger jag utan att
            på något sätt misstänkliggöra utskottets f.d. ordförande.
          </note>
          <note>
            Vad som förvånar mig är två ting i den här debatten, för att
            ankyta till detta. Det är ju tillåtet att ha några allmänna reflexioner.
            Vid granskningsdebatterna har det under de fem granskningsdebatter
            som jag har deltagit i aldrig suttit någon företrädare för regeringen
            och lyssnat på debatten. Man kunde åtminstone ha skickat hit någon
            statssekreterare som kunnat rapportera vad som förevarit under
            riksdagens debatt och granskning av regeringen.
          </note>
          <note>
            Det andra är att vi är så upptagna av den polemiska sidan. Inte
            ens där moderaterna inte förekommer bland reservanterna - det
            har i varje fall varit två eller tre sådana ärenden under dagen
            - talar utskottets moderate ordförande för hela utskottet, för
            att därmed betona just detta som Göran Magnusson säger. Det är
            hela utskottets granskning. Det är inte en regeringssida mot någon
            annan sida. Det är faktiskt en granskning som försöker bortse
            från detta.
          </note>
          <note>
            Men inte ens i dessa fall talar ordföranden för utskottet. Det
            vore logiskt i detta sista ärende att inte vice ordföranden utan
            ordföranden för utskottet tar till orda och försvarar utskottsmajoritetens
            ståndpunkt. Så brukar det ganska ofta vara i andra utskott när
            det gäller mer politiska frågor. Här är det faktiskt fråga om
            en konstitutionell granskning.
          </note>
          <note>
            Detta ger vid handen att man nästan på ett desperat sätt från
            moderat sida söker politisera granskningen och granskningsdebatten,
            vilket jag tycket är lite beklagligt. Sedan är det klart att vi
            rör oss i en gråzon. Den är inte smal, som någon annan debattdeltagare
            råkade säga, utan det är snarare en bred gråzon mellan formalia
            och politik.
          </note>
          <note>
            Den är komplicerad, och den gör granskningsarbetet intressant.
            Det gäller både anmälningar och diskussioner. Det är klart att
            det är ett givande och ett tagande i en debatt, och det får vi
            stå ut med. Men man måste ändå säga som jag sade i mitt första
            anförande. När anledning till kritik inte har varit större än
            vad som har framkommit den här gången är det ändå ett relativt
            hyggligt betyg åt det svenska statssystemet och hur regeringsmakten
            utövas.
          </note>
          <note>
            Vi granskar inte bara den nu sittande regeringen eller ens den
            förra periodens regering. Vårt granskningsarbete sträcker sig
            långt. Hittar man oegentligheter som ägt rum på 30-talet får man
            faktiskt också ta upp dem till granskning. Det finns inga historiska
            begränsningar i KU:s verksamhet. Det är ändå ett relativt gott
            system vi har där olika granskningar samverkar och kontrollen
            över makthavarna är god.
          </note>
          <note>
            Det skall den fortsätta att vara.
          </note>
          <note type="speaker">
            Anf. 246 KENTH HÖGSTRÖM (s):
          </note>
          <note>
            Fru talman! Det var intressant för mig som ledamot av denna ärorika
            riksdag och i detta ärorika utskott att följa en granskning. Det
            har varit oerhört arbetskrävande. Arbetet har varit tålamodskrävande,
            mycket noggrant och tidskrävande och lite spännande. Inte minst
            när vi har försökt att få ihop det på slutet.
          </note>
          <note>
            Men jag måste ställa en fråga med anledning av
          </note>
          <note>
            Per Unckels avslutning.
          </note>
          <note>
            Att man, när vi har kommit så långt i utskottets granskande att
            vi kan skriva oss samman och inte finner anledning till anmärkning,
            ändå fogar särskilda yttranden, då menar jag - och det är det
            som varit min poäng i två fall i kväll - att man onödigtvis partipolitiserar
            granskningens resultat. Det är onödigt. Då har man ju ändå i ett
            avseende sagt ja till granskningsprodukten, men i ett annat avseende
            vill man göra en partipolitisk markering. Det måste väl ändå vara
            ett onödigt partipolitiserande. Det kan vi ta en diskussion om
            i utskottet inför nästa gång. Det är mycket möjligt.
          </note>
          <note>
            Så noterar jag också att konstitutionsutskottets ordförande Per
            Unckel önskade oss en god natt -
          </note>
          <note>
            kamrater. Ordet kamrat, från latinets socius, ur vilket har vuxit
            fram både "social" och "socialism", hade jag inte väntat mig från
            ordföranden. Men jag tackar så mycket och önskar kamraten Unckel
            också en god natt.
          </note>
          <note type="speaker">
            Anf. 247 PER UNCKEL (m):
          </note>
          <note>
            Fru talman! Min godnattfras var föranledd av en hänsyn till dem
            som jag först och främst vände mig till för att i så hög grad
            som möjligt försöka tala deras språk.
          </note>
          <note>
            Frågan om de särskilda yttrandena är intressant.
          </note>
          <note>
            Ännu intressantare är emellertid att Kenth Högström återigen
            - beklagligtvis - väljer att se allt som han inte gillar som en
            obehaglig politisering. Det kan ju faktiskt vara så att de särskilda
            yttrandena är tillkomna för att förklara något av konstitutionell
            betydelse.
          </note>
          <note>
            Det kan vara så.
          </note>
          <note>
            Det är möjligt att Kenth Höström inte delar den uppfattningen
            utan väljer att se det som partipolitisering. Men då blir han
            ett nästan övertydligt exempel på det jag tidigare försökte tillhålla
            så många som möjligt att avhålla sig från. Respektera vad partier
            säger. Respektera partiers motiv och argumentera emot i sak i
            stället. Det är mer verkningsfullt. Det stärker konstitutionsutskottets
            ställning och ökar därmed tyngden för den kontrollmakt som utskottet
            är en del av.
          </note>
          <note type="speaker">
            Anf. 248 KENTH HÖGSTRÖM (s):
          </note>
          <note>
            Fru talman! Trots denna sena timme måste jag få avsluta detta
            replikskifte med Per Unckel på följande sätt: Jag har inte hört
            att någon enda i denna talarstol i dag ifrågasatt anmälningarna
            mer än på en enda punkt, och det var ärendet med Margareta Winberg.
          </note>
          <note>
            Men på ett par tre punkter har vi ifrågasatt de särskilda yttrandena.
          </note>
          <note>
            Det gäller bl.a. Mariebergsfrågan, där du själv angav tonen i
            ditt inledningsanförande. Jag replikerade senare, då du inte var
            inne i kammaren: På vilket sätt kunde konstitutionsutskottet ha
            grävt fram fler fakta?
          </note>
          <note>
            Det visste vi att vi inte kunde. Då menar jag att det särskilda
            yttrandet var poänglöst. Det var bara en onödig partipolitiserad
            anmärkning.
          </note>
          <note>
            Vi var ju faktiskt överens om att vi saknade visst underlag,
            och det har vi skrivit. Det där menar jag är onödigt. Det bör
            föranleda fortsatt diskussion i utskottet, och det vet jag att
            flera kommer att ta upp, med bl.a. ordföranden.
          </note>
          <note type="speaker">
            Anf. 249 PER UNCKEL (m):
          </note>
          <note>
            Fru talman! Jag förstår att Kenth Högström tycker att detta är
            onödigt. Jag förstår det. Det faller på regel
          </note>
          <note>
            1 a, nämligen att alla som har synpunkter på regeringen har något
            onödigt att säga. Efter några år i riksdagen kommer Kenth Högström
            möjligen att ha insett att detta är en ohållbar ståndpunkt.
          </note>
          <note>
            Det är några år sedan jag var med i min första granskningsdebatt,
            och jag har aldrig någonsin hört någon ifrågasätta oppositionens
            rätt att uttrycka sina ståndpunkter. Jag hoppas att det är sista
            gången jag hör det.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 juni.)
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 maj
          </note>
          <note>
            1998/99:661 av Sten Lundström (v) till statsrådet
          </note>
          <note>
            Maj-Inger Klingvall
          </note>
          <note>
            Bostadsbidrag och ersättning till steriliserade
          </note>
          <note>
            den 27 maj
          </note>
          <note>
            1998/99:662 av Birger Schlaug (mp) till statsrådet
          </note>
          <note>
            Leif Pagrotsky
          </note>
          <note>
            Vapenhandel till Turkiet
          </note>
          <note>
            1998/99:663 av Birger Schlaug (mp) till utrikesministern
          </note>
          <note>
            Rättegången mot Abdullah Öcalan
          </note>
          <note>
            1998/99:664 av Birger Schlaug (mp) till utrikesministern
          </note>
          <note>
            Kurderna i Turkiet
          </note>
          <note>
            1998/99:665 av Erik Arthur Egervärn (c) till näringsministern
          </note>
          <note>
            Väg 989
          </note>
          <note>
            1998/99:666 av Per-Olof Svensson (s) till näringsministern
          </note>
          <note>
            E4:an vid Hudiksvall
          </note>
          <note>
            1998/99:667 av Per-Richard Molén (m) till statsministern
          </note>
          <note>
            Försvaret och arbetstillfällen
          </note>
          <note>
            1998/99:668 av Per-Richard Molén (m) till statsrådet
          </note>
          <note>
            Mona Sahlin
          </note>
          <note>
            Åkerier
          </note>
          <note>
            1998/99:669 av RosMarie Jönsson Neckö (s) till näringsministern
          </note>
          <note>
            E4:an förbi Markaryd
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 1 juni.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27maj
          </note>
          <note>
            1998/99:620 av Johan Pehrson (fp) till finansministern
          </note>
          <note>
            Flygplatsbemanning
          </note>
          <note>
            1998/99:630 av Ola Karlsson (m) till statsrådet Mona
          </note>
          <note>
            Sahlin
          </note>
          <note>
            Celsius - Karlskoga
          </note>
          <note>
            1998/99:633 av andre vice talman Eva Zetterberg (v)
          </note>
          <note>
            till utrikesministern
          </note>
          <note>
            Åtgärder för att hjälpa indianorganisationen ONIC
          </note>
          <note>
            1998/99:634 av andre vice talman Eva Zetterberg (v)
          </note>
          <note>
            till utrikesministern
          </note>
          <note>
            Haagtribunalens resurser
          </note>
          <note>
            1998/99:637 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            UNHCR och mutor
          </note>
          <note>
            1998/99:639 av Maria Larsson (kd) till utrikesministern
          </note>
          <note>
            Situationen i Guatemala
          </note>
          <note>
            1998/99:646 av andre vice talman Eva Zetterberg (v)
          </note>
          <note>
            till statsrådet Pierre Schori
          </note>
          <note>
            Sveriges insatser för demokrati och utveckling i Guatemala
          </note>
          <note>
            1998/99:648 av Ingrid Näslund (kd) till statsrådet
          </note>
          <note>
            Pierre Schori
          </note>
          <note>
            Minröjning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 1 juni.
          </note>
          <note>
            9 § Kammaren åtskildes kl. 21.54.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 4 § anf. 23, av talmannen därefter t.o.m. 6 § anf.
            137 delvis, av tredje vice talmannen därefter t.o.m. anf. 160
            (delvis), av andre vice talmannen därefter t.o.m. anf. 228 (delvis)
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
