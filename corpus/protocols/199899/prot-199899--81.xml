<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--81</head>
          <docDate when="1999-04-16 00:00:00">1999-04-16 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1998/99:236
          </note>
          <note>
            Till riksdagen
          </note>
          <note>
            Interpellation 1998/99:236 av Fanny Rizell (kd)
          </note>
          <note>
            om visumkrav vid väpnade konflikter.
          </note>
          <note>
            Interpellationen kommer att besvaras tisdagen den
          </note>
          <note>
            4 maj 1999.
          </note>
          <note>
            Skälet till dröjsmålet är arbetsanhopning och utlandsresa.
          </note>
          <note>
            Stockholm den 14 april 1999
          </note>
          <note>
            Pierre Schori
          </note>
          <note>
            Interpellation 1998/99:246
          </note>
          <note>
            Till riksdagen
          </note>
          <note>
            Interpellation 1998/99:246 av Sven-Erik Sjöstrand
          </note>
          <note>
            (v) om bromerade flamskyddsmedel.
          </note>
          <note>
            Interpellationen kommer att besvaras tisdagen den
          </note>
          <note>
            27 april 1999.
          </note>
          <note>
            Skälet till dröjsmålet är att ministern inte kunnat finna en
            debattdag som passar både interpellanten och honom.
          </note>
          <note>
            Stockholm den 14 april 1999
          </note>
          <note>
            Kjell Larsson
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 1998/99:248
          </note>
          <note>
            Till riksdagen
          </note>
          <note>
            Interpellation 1998/99:248 av Anders Ygeman om olagliga överlåtelser
            av hyreskontrakt.
          </note>
          <note>
            Interpellationen kommer att besvaras torsdagen den 22 april 1999.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 9 april 1999
          </note>
          <note>
            Laila Freivalds
          </note>
          <note>
            2 § Svar på interpellation 1998/99:211 om polisen i storstadsområden
          </note>
          <note>
            Anf. 1 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Karin Pilsäter anser av olika skäl att situationen
            för polisen i landets storstadsområden är bekymmersam och har
            därför ställt ett antal frågor till mig. För det första frågar
            Karin Pilsäter om jag planerar förändringar för att förbättra
            det lokala samarbetet och den ömsesidiga kännedomen mellan polismyndigheter
            och olika etniska grupper.
          </note>
          <note>
            För det andra frågar Karin Pilsäter om jag planerar några förändringar
            i ansvar och samverkan mellan polis, åklagare, domstol och sociala
            myndigheter för att förbättra vittnens trygghet och skydd under
            utredning och rättegång.
          </note>
          <note>
            För det tredje undrar Karin Pilsäter om jag avser att ändra fördelningen
            av polisresurser så att storstadsområdena får en större andel
            av de sammanlagda polisresurserna.
          </note>
          <note>
            Avslutningsvis frågar Karin Pilsäter om jag avser att ta initiativ
            för att en satsning på polisens verksamhet särskilt i de utsatta
            stadsdelarna i storstäderna kan komma till stånd inom eller utom
            ramen för regeringens storstadsprojekt.
          </note>
          <note>
            Sett ur en vidare synvinkel handlar Karin Pilsäters första fråga
            om den misstro invandrare kan känna mot myndigheterna på grund
            av att de upplever segregation och utanförskap. För att komma
            till rätta med problemet måste vi säkerställa att samtliga myndigheter,
            och inte bara polisen, betraktar sitt arbete ur ett medborgarperspektiv.
            Genom närpolisreformen -
          </note>
          <note>
            som innebär att tyngdpunkten i polisarbetet flyttas närmare dem
            som berörs av brottsligheten och att polisen skall arbeta i samverkan
            med andra, t.ex.
          </note>
          <note>
            kommuner, föreningar, enskilda och grupper av enskilda - kommer
            medborgarperspektivet i förgrunden för polisarbetet. Sådan samverkan
            är nödvändig inte bara för ett framgångsrikt brottsförebyggande
            arbete utan också för att skapa förtroende mellan polisen och
            allmänheten.
          </note>
          <note>
            Nämnas kan också att Storstadsdelegationen, inom ramen för den
            nationella storstadspolitiken, erbjudit sju kommuner i storstadsregionerna
            att teckna s.k. lokala utvecklingsavtal för de mest utsatta stadsdelarna.
            Dessa kommuner kan i utvecklingsavtalen väga in brottsförebyggande
            insatser anpassade till lokala behov och förutsättningar. I samband
            med storstadspropositionen avsattes dessutom 10 miljoner kronor
            särskilt för att utveckla det lokala brottsförebyggande arbetet.
            I den nyligen avlämnade ekonomiska vårpropositionen uttrycker
            regeringen vikten av att situationen i utsatta bostadsområden
            förbättras.
          </note>
          <note>
            Regeringen satsar därför sammanlagt närmare 2 miljarder kronor
            på storstadspolitiken fram till år 2002, vilket är den största
            politiska satsningen någonsin på integrationsområdet i storstadsområdena.
          </note>
          <note>
            Det finns många exempel på att myndigheterna själva arbetar på
            att förbättra det lokala samarbetet och den ömsesidiga kännedomen
            mellan polismyndigheter och olika etniska grupper. Ett av dem
            är det arbete som pågår vid en enhet inom Länskriminalpolisen
            i Stockholm. Bl.a. har man inrättat ett samverkansorgan i vilket
            knappt tio rikstäckande invandrarorganisationer finns representerade.
            Samverkansorganet är ett diskussionsforum där bl.a. frågor om
            rasism, främlingsfientlighet och kriminella gäng kan tas upp.
            Länskriminalpolisen kan sprida vidare den kunskap den får till
            närpolisområdena och invandrarorganisationerna till sina medlemmar
            och andra.
          </note>
          <note>
            Enheten vid länskriminalpolisen arbetar också för att stödja
            uppbyggnaden av liknande samverkansorgan i närpolisområdena och
            även med konkret stöd till närpolisområdena i enskilda fall.
          </note>
          <note>
            Att vittnens och målsägandens trygghet är säkerställd är av fundamental
            betydelse i en rättsstat. Inom
          </note>
          <note>
            Regeringskansliet pågår ett omfattande arbete för att förbättra
            situationen för brottsoffer och vittnen. För närvarande bereds
            Brottsofferutredningens förslag om förstärkt stöd under rättegångar,
            förbättrat bemötande hos polis, åklagare och i domstol samt ökat
            ekonomiskt stöd till ideella organisationer. Regeringen har i
            den ekonomiska vårpropositionen föreslagit en höjning av avgiften
            till Brottsofferfonden. Syftet med förslaget är att öka utrymmet
            för bidrag till bl.a.
          </note>
          <note>
            brottsofferjourerna. Nämnas kan också att Domstolsverket på regeringens
            uppdrag redovisat ett åtgärdsprogram som skall leda till bättre
            bemötande i domstol av såväl parter och vittnen som målsäganden.
          </note>
          <note>
            Vittnesstöd är en växande verksamhet vid tingsrätterna. Verksamheten
            bygger på ideellt arbete och bedrivs i nära samarbete mellan tingsrätten
            och brottsofferjourerna på orten. Vittnesstödet som finns till
            hands vid tingsrätten tar kontakt med den som skall höras och
            ger information om hur rättegången går till och andra praktiska
            detaljer. Vittnesstödsverksamheten visar hur viktigt samarbetet
            mellan myndigheter och ideella organisationer är för att utveckla
            arbetet för brottsoffren.
          </note>
          <note>
            När det gäller vittnesskyddet vill jag också erinra om att regeringen
            helt nyligen lade fram propositionen Videokonferens i rättegång.
            I propositionen föreslås en tvåårig försöksverksamhet med videokonferensteknik
            i rättegångar. Även om det inte är huvudsyftet med den föreslagna
            försökslagen, så ger den utrymme för bruk av videokonferensteknik
            också i sådana fall då målsägande eller vittnen på grund av rädsla
            för t.ex. repressalier inte vågar inställa sig i rättssalen. Regeringen
            avser vidare att ge Rikspolisstyrelsen i uppdrag att i samråd
            med Kriminalvårdsstyrelsen och Riksåklagaren utarbeta ett nationellt
            handlingsprogram för skydd av bevispersoner. Vid utformningen
            av handlingsprogrammet kommer det att finnas anledning att ta
            upp frågor av det slag som
          </note>
          <note>
            Karin Pilsäter nämner, dvs. vilka ansvarsförhållanden och samverkansformer
            som skall gälla mellan polis, åklagare, domstolar och sociala
            myndigheter.
          </note>
          <note>
            Det råder ingen tvekan om att det i storstadsområdena finns problem
            som är särskilt förknippade med befolkningskoncentrationen, näringslivets
            omfattning och den rikliga förekomsten av olika evenemang.
          </note>
          <note>
            Regeringen har därför också uttalat att en stor del av de betydande
            ekonomiska resurser som tillförs polisväsendet för perioden 1999-2001
            skall tillfalla polismyndigheterna i storstadsregionerna. Uppgifter
            om hur Rikspolisstyrelsen fördelar polisväsendets anslag visar
            att Polismyndigheten i Stockholms län erhåller motsvarande 1 634
            kr per invånare. För andra polismyndigheter motsvarar anslagstilldelningen
            i genomsnitt 943 kr per invånare.
          </note>
          <note>
            Dessutom har 200 miljoner kronor avsatts under år 1999 som en
            särskild förstärkning av polisväsendet i de mest belastade storstadsområdena.
            Jag har av
          </note>
          <note>
            Rikspolisstyrelsen fått veta att av de nämnda 200
          </note>
          <note>
            miljoner kronorna har styrelsen hittills beslutat tilldela Polismyndigheten
            i Stockholms län, Polismyndigheten i Västra Götaland och Polismyndigheten
            i
          </note>
          <note>
            Skåne en stor andel av detta. Tillskotten kommer att ge dessa
            polismyndigheter möjligheter att förbättra sina ekonomiska förutsättningar
            att förebygga och bekämpa brottsligheten i deras respektive distrikt.
          </note>
          <note type="speaker">
            Anf. 2 KARIN PILSÄTER (fp):
          </note>
          <note>
            Fru talman! Jag vill börja med att tacka för svaret från justitieministern.
            Jag tycker att det är positivt att fler och fler, inte bara inom
            Justitiedepartementet utan över huvud taget i samhällsdebatten,
            börjar känna att detta är en mycket stor och viktig fråga. Polisens
            och rättsväsendets arbete i de utsatta stadsdelarna är bara en
            del i detta. Vi måste alla på allvar se det som hela Sveriges
            problem att försöka överbrygga de stora klyftor, skillnader och
            det utanförskap som finns. Därför är det otroligt viktigt att
            man från högsta politiska ledning i Justitiedepartementet pekar
            på att detta är allas vårt ansvar, och det gör man nu också.
          </note>
          <note>
            Det är självklart att polisen prioriterar brott som mord, rån
            och inbrott mot invandrare precis lika högt som man prioriterar
            brott som begås mot svenskar.
          </note>
          <note>
            Däremot vet vi att det finns en känsla hos många invandrare,
            invandrargrupper och människor i utsatta stadsdelar att det inte
            fungerar så.
          </note>
          <note>
            Det är kanske inte heller så väldigt konstigt att många invandrare
            inte har så stort förtroende för myndigheter som t.ex. polisen.
            Man kom ju hit just på grund av att man kanske har flytt från
            en regim som använder polisen som sitt verktyg för att förtrycka
            människor.
          </note>
          <note>
            Det i sin tur är väl en del av bakgrunden till min första fråga
            om vad man vill göra för att skapa den här öppenheten och dialogen
            och för att klara av att förmedla den känslan även till människorna
            och få i gång ett bättre samarbete.
          </note>
          <note>
            Det är t.ex. otroligt svårt att klara ut ett mord där polisen
            inte har kännedom om gärningsmännen men där det kanske finns människor
            som har det. Men de kanske inte vågar, inte vill eller inte förstår
            att man kan få hjälp och stöd och att det är de som känner till
            vad som händer som måste framföra sina kunskaper och det som de
            har sett och hört.
          </note>
          <note>
            Det var t.ex. ett mord som begicks hemma, i närheten av mig.
            Det var en kriminell person från ett land som blev mördad av en
            kriminell person från ett annat land. En tredje person från ett
            tredje land var inblandad och den fjärde var från Sverige. Det
            fanns ungefär 50 personer på plats när polisen kom. Fem minuter
            senare var det ingen som hade sent någonting. Det är klart att
            det då är svårt för polisen att sköta sitt jobb och utreda en
            sådan händelse.
          </note>
          <note>
            Som kommentar till några av de andra frågorna vill jag säga att
            det talas mycket om pengar när det gäller storstadssatsningen.
            Det kanske är bra på sitt sätt. Men pengar är inte alltid samma
            sak som satsning. Att det nu är den största projektsatsningen
            i ett sammanhang betyder inte att det kommer att ge det största
            resultatet. Jag har personligen ganska god insyn i just det projekt
            som pågår i Fittja. Det ger mig verkligen stöd för vår tes att
            det inte är projektpengar som är den allra största hjälpen.
          </note>
          <note>
            Framför allt är det så att varken de lokala utvecklingsavtalen
            eller pengarna är till någon hjälp i de andra statsdelarna. Möjligen
            kan satsningen i Fittja påverka Norsborg eftersom de ingår i samma
            närpolisområde. Men det hjälper ju inte på något sätt människorna
            och polisen i Vårby gård eller Flemingsberg.
          </note>
          <note>
            De är ju inte utvalda som en sådan här stadsdel.
          </note>
          <note>
            En annan fråga som jag skulle vilja veta lite mer om är polisens
            uppdrag att aktivt rekrytera människor med invandrarbakgrund till
            polisyrket och även inom övriga rättsväsendet. Hur går det med
            den verksamheten? Det är ju också ett sätt att överbrygga okunskapen
            och bristen på förtroende.
          </note>
          <note>
            Jag skulle också vilja säga att det är bra om man nu kan få fram
            mera pengar till brottsofferjourerna.
          </note>
          <note>
            Vi har ju haft det i vår budget i flera år, så vi kommer garanterat
            att stödja det förslaget från regeringen.
          </note>
          <note type="speaker">
            Anf. 3 JEPPE JOHNSSON (m):
          </note>
          <note>
            Fru talman! Jag förstår att det råder oro bland invånarna i Stockholm
            och andra större städer då det gäller polisens möjligheter att
            bekämpa brottsligheten. Men samma oro finns faktiskt i övriga
            delar av landet.
          </note>
          <note>
            Det väsentliga är polisens resurser totalt. Så länge polisen
            har så dåligt med resurser som i dag kommer inget fördelningssystem
            att skapa möjligheter till polisarbete av god kvalitet i hela
            Sverige. Hederligt folk och inte bovar skall kunna leva i hela
            Sverige.
          </note>
          <note>
            Uttrycket "Det går inte att lugga en flintskallig" passar faktiskt
            ganska bra in på polisen och dess resurser.
          </note>
          <note>
            Justitieministern tryckte i sitt anförande på vikten av närpoliser.
            I min lilla hemkommun meddelades i början av året att man var
            tvungen att minska antalet närpoliser från tolv till tio. Det
            skulle egentligen ha varit tretton poliser. Men så många har man
            aldrig haft. Det handlar om nästan 20 % minskning. Men denna gång
            gjordes inte neddragningen av ekonomiska skäl. De två poliserna
            måste flyttas inom länet till
          </note>
          <note>
            Karlshamn och Karlskrona för att klara viktiga uppgifter där.
            Det finns inga poliser att få tag på. Då en polis måste vara föräldraledig
            finns ingen vikarie att få. Det är ju inte så med poliser som
            med t.ex. lärare att man bara kan ta någon som inte är utbildad.
          </note>
          <note>
            Men som man bäddar får man ligga. När socialdemokraterna tog
            över regeringsmakten 1994 var det faktiskt ett uttalat mål att
            minska antalet poliser. För att åstadkomma detta stoppades intagningen
            till Polishögskolan. För att minskningen snabbt skulle slå igenom
            erbjöd man polismän över 58 år förtida avgång med ganska hyggliga
            villkor. Många erfarna poliser antog det här erbjudandet.
          </note>
          <note>
            Ovanpå detta har en stor del av den administrativa personalen
            avskedats så att polisen i flera fall får göra skrivuppgifter
            och annat administrativt arbete i stället för att göra polisarbete.
          </note>
          <note>
            Drygt 3 000 personer, poliser och administrativ personal, har
            försvunnit från polisen sedan 1994. Det är inte konstigt att polisens
            arbetssituation är svår.
          </note>
          <note>
            Det är inte konstigt att antalet brottsoffer ökar. Det är inte
            heller konstigt att antalet anmälda brott har ökat och att antalet
            uppklarade brott minskar.
          </note>
          <note>
            Fru talman! För oss moderater är det en självklarhet att polis
            och även övriga rättsväsende även i ekonomiskt svåra tider skall
            tilldelas tillräckligt med resurser. Den som utsätts för ett brott
            måste kunna utgå från att statsmakten gör sitt yttersta för att
            brottet klaras upp och att brottslingen ställs till svars för
            sina handlingar och döms till ett straff som brottsoffer och allmänhet
            betraktar och uppfattar som rättvist.
          </note>
          <note>
            När polisutbildningen startade igen vårterminen
          </note>
          <note>
            1998 togs 60 nya elever in. Det är bra. Sedan har man ökat utbildningstakten.
            Men nuvarande utbildningstakt räcker inte till på långt när. Det
            är visserligen bra att ni för 1999 har anslagit lite mer pengar
            till polisen.
          </note>
          <note>
            Men en stor del av dessa pengar är engångspengar och ger inget
            utrymme långsiktigt för nyanställningar.
          </note>
          <note>
            Fru talman! Nuvarande utbildningstakt kommer att innebära att
            de nyutbildade poliserna inte räcker till för att ersätta kommande
            avgångar. Avser justitieministern att öka polisutbildningen eller
            är avsikten att antalet poliser skall minska ytterligare?
          </note>
          <note>
            Anf. 4 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! När det gäller Karin Pilsäters fråga om rekrytering
            av poliser med invandrarbakgrund är det en uttalad ambition att
            man bör försöka att ha människor med olika bakgrund när man rekryterar
            unga personer för utbildning till poliser, så att polisväsendet
            och den personal som arbetar där representerar något slags genomsnitt
            av befolkningen. Det skapar de bästa förutsättningarna för att
            ha en polisverksamhet som har möjlighet att tillgodose olika intressen
            och förstå olika sammanhang.
          </note>
          <note>
            Regeringen har givit Rikspolisstyrelsen i uppdrag i regleringsbrevet
            för 1998 att särskilt beakta invandrarbakgrund vid rekryteringen.
            Jag kan tala om att det har skett förbättringar under senare år.
            1997 hade
          </note>
          <note>
            19 % av de antagna till polisutbildningen invandrarbakgrund.
            1998 var siffran 14 %. Det är en viss nedgång men ändå inte någon
            låg siffra i sammanhanget.
          </note>
          <note>
            Det här är en viktig fråga för dem som handlägger rekryteringen
            av nya poliser.
          </note>
          <note>
            Jeppe Johnsson ställde väl egentligen en fråga om vi har målsättningen
            att minska antalet poliser. Jag vet inte om Jeppe Johnsson har
            dålig hörsel eller om läsförmågan är dålig på något vis, men regeringen
            har i olika sammanhang uttalat att vår ambition är att öka antalet
            poliser. Jag är inte ens säker på att det beslut som riksdagen
            har fattat om vad som är ett lämpligt antal poliser är realistiskt.
            Jag anser att vi inte skall binda oss för att säga hur många poliser
            vi behöver utan vi skall hela tiden bygga upp en verksamhet och
            se till att den verksamheten har resurser och att den rekryterar
            personal så att den kan uppfylla de mål som statsmakterna sätter
            upp för polisen.
          </note>
          <note>
            Jag vill också erinra Jeppe Johnsson om att den problematiska
            ekonomiska situationen som den socialdemokratiska regeringen övertog
            1994 ledde till att många verksamheter i samhället fick känna
            av att försöka få balans i sina budgetar. Man hade levt över sina
            tillgångar. Var fjärde polislön lånade vi till vid den tidpunkten.
            Ändå skall vi minnas att det var under moderat ledning som det
            stora besparingskravet på poliserna beslutades.
          </note>
          <note>
            Nu ökar antagningen till Polishögskolan. Som vi har uttalat i
            vårpropositionen avser vi att fullfölja den målsättning vi har
            att reformera rättsväsendet. I det ligger också att säkerställa
            att polisverksamheten utvecklas enligt de riktlinjer vi har beslutat
            om, bl.a.
          </note>
          <note>
            att säkerställa att närpolisverksamheten utvecklas så att den
            blir den bas i polisverksamheten som medborgarna kräver.
          </note>
          <note type="speaker">
            Anf. 5 KARIN PILSÄTER (fp):
          </note>
          <note>
            Fru talman! Jag ber att få tacka för informationen.
          </note>
          <note>
            Det är självfallet så att det inte finns en lösning på hur man
            skall få verksamheten att fungera bättre, utan det behövs väldigt
            många olika förändringar.
          </note>
          <note>
            För att ge en bakgrundsbild vill jag säga att jag skrev interpellationen
            i samband med att jag hade deltagit i ett möte hemma i Norsborg.
          </note>
          <note>
            Många andra faktorer bidrog, men den utlösande faktorn var att
            jag hade deltagit på ett möte till vilket
          </note>
          <note>
            500 personer från en enda liten förort hade kommit.
          </note>
          <note>
            Bara något sådant som att 500 personer kommer till ett offentligt
            möte är något som man verkligen skall ta fasta på som en positiv
            kraft.
          </note>
          <note>
            Polisen var representerad vid mötet, och det var uppenbart att
            man talade helt förbi varandra. Man förstod inte varandra och
            kunde inte få till stånd en fungerande dialog. Det som den lokala
            polisstyrelsen angav som en kommande förbättring av vittnesskyddet
            var att det skulle bli lättare att få byta identitet.
          </note>
          <note>
            För en person som kanske sett ryggen på någon i en trappuppgång
            men inte vågar säga det därför att man är rädd att få spö känns
            det inte särskilt attraktivt att helt byta identitet. Man vill
            gärna ha ett skydd som fungerar lite bättre i vardagen.
          </note>
          <note>
            Vittnesskydd och information om hur det fungerar när man lämnar
            uppgifter och vittnar i en rättegång är viktigt inte bara i de
            utsatta områdena utan över huvud taget för att hålla ihop ett
            samhälle där vanliga svenssöner vill bidra till att rättsväsendet
            skall fungera, till att de som har begått brott skall bli fällda,
            till att de som inte har begått inte skall bli fällda och till
            att brottsoffer skall få sin rätt.
          </note>
          <note>
            Jag tror att man skulle behöva göra många olika saker. För dem
            som har begått vissa brott men som vill ändra sig, ta sitt straff,
            gå in i en utbildning och komma in på rätt väg i livet är det
            ofta väldigt besvärligt att få skydd under den aktuella perioden.
          </note>
          <note>
            Självfallet skall vi inte ha någon amerikansk modell, där de
            som vittnar kan få en mildare behandling eller kan få fördelar
            som kronvittnen, slippa straff e.d., men de som vill bryta den
            gamla livsstilen måste kunna få ett sådant skydd som även andra
            får.
          </note>
          <note>
            Jag vet att det är svårt att ordna detta, och det vore väldigt
            bra om man kunde arbeta vidare med detta.
          </note>
          <note>
            Man måste t.ex. lyfta bort det här från både närpolisens och
            den lokala socialnämndens ansvar. Det kan både ekonomiskt och
            tekniskt vara svårt för dem att lösa det.
          </note>
          <note>
            Ibland finns det inte teknisk bevisning, och då behövs det vittnen.
            Ibland finns det teknisk bevisning på platser där småbrott begåtts,
            men man tycker inte att man har råd, tid eller möjlighet att anlita
            tekniker.
          </note>
          <note>
            Skall man verkligen satsa förebyggande tror jag att man ändå
            behöver göra det.
          </note>
          <note>
            Jag har fått ett exempel av en polisman som jobbar inom närpolisen
            på min hemort. Om det har varit ett kioskinbrott och några ungar
            går omkring och bjuder 20 kompisar på godis, skall man säkra teknisk
            bevisning och sätta dit förövarna. Man skall då prata med föräldrarna
            och blanda in socialtjänsten, så att ungdomarnas brottslighet
            stoppas redan från början.
          </note>
          <note>
            Det är en positiv nolltolerans som jag tycker att vi verkligen
            skall ta tag i på hemmaplan. Man kanske inte kan klara detta över
            hela linjen, men det vore oerhört angeläget att i de mest utsatta
            områdena få en vändning redan i de allra lägsta åldrarna för att
            skapa en bättre framtid för barn och ungdomar. Vi vet att de som
            växer upp i de här områdena har en sämre prognos för framtiden,
            men de har inte sämre ambitioner.
          </note>
          <note>
            De har oerhörda ambitioner för sina liv, men det är lätt att
            de ambitionerna bara kanaliseras i destruktiva verksamheter. Där
            har vi som vuxna och som omvärld ett oerhört ansvar.
          </note>
          <note type="speaker">
            Anf. 6 JEPPE JOHNSSON (m):
          </note>
          <note>
            Fru talman! Socialdemokraternas historiebeskrivning verkar alltid
            börja i september 1991. De glömmer gärna vad som har hänt i vårt
            land sedan 1970, när vi låg i topp. Det gör vi inte i dag, och
            det påverkar naturligtvis våra resurser. Olika regeringar har
            väl bidragit till det här, men det är inte bara en som har skuld
            till det inträffade. Glöm dessutom inte 80-talet!
          </note>
          <note>
            Om det finns ambitioner att öka antalet poliser gäller det också
            att utbilda poliser i den takt som de försvinner.
          </note>
          <note>
            En annan viktig fråga, fru talman, som Karin Pilsäter tar upp
            i sin interpellation är vittnens trygghet och skydd under utredning
            och rättegång. Sambandet mellan organiserad grov brottslighet
            och ökningen av antalet fall där vittnen utsätts för våld eller
            hot framstår allt tydligare, och den rädsla som många medborgare
            i dag känner för att vittna t.ex. mot olika gäng, inte minst mot
            mc-gäng som misstänks för brott, måste tas på största allvar.
          </note>
          <note>
            I dag är straffsatsen för övergrepp i rättssak lägre än för mened,
            och båda brotten utgör allvarliga angrepp såväl mot rättssamhället
            som mot enskilda. Vid övergrepp i rättssak utsätts den enskilde
            för repressalier eller hot i syfte att förmå honom eller henne
            att tiga om t.ex. ett begånget brott. Mened kan i värsta fall
            innebära att en medborgare blir oskyldigt dömd för ett allvarligt
            brott eller att ett brottsoffer går miste om skadestånd då gärningsmannen
            felaktigt frias från ansvar för brottet.
          </note>
          <note>
            I båda fallen hotas rättssäkerheten och förutsättningarna för
            att skipa rätt. Övergrepp i rättssak och mened tillhör således
            samma art av brott, och enligt min och Moderaternas åsikt bör
            de också bedömas lika.
          </note>
          <note>
            Fru talman! Är justitieministern beredd att komma med förslag
            till en straffskala som jämställer de allvarliga brotten mened
            och övergrepp i rättssak?
          </note>
          <note>
            Anf. 7 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Karin Pilsäter berör ytterligare polisens möjligheter
            att ta särskild hänsyn till och förstå situationen för människor
            med invandrarbakgrund, och det är en angelägen fråga. Jag bör
            kanske i den här diskussionen nämna att det numera i den grundläggande
            polisutbildningen ingår en särskild kurs om invandrare, invandringspolitik
            och det mångkulturella samhället. Det krävs naturligtvis kunskap
            för hantering av situationer som för den enskilde polisen kanske
            är främmande. Jag tror att en grundläggande utbildning och vidareutbildning
            av poliserna i frågor som har att göra med invandrares bakgrund
            är väsentlig och underlättar den framtida utvecklingen av ett
            bra polisarbete.
          </note>
          <note>
            När det gäller vittnesskyddet kan det vidtas en rad olika åtgärder.
            Vi har redan ett stort spektrum av åtgärder som polisen kan vidta,
            innefattande larmpaket och skydd av andra slag. Att byta identitet
            är en åtgärd som man vidtar bara i mycket speciella situationer.
            Den åtgärden är en oerhörd belastning för den som utsätts för
            den, och den skall inte tillgripas annat än när det inte finns
            möjlighet att erbjuda andra typer av skydd.
          </note>
          <note>
            Som jag nämnde är detta en fråga där vi ytterligare kan utveckla
            vår förmåga att skydda personer som är viktiga som vittnen. De
            behöver i många situationer under en kortare tid men ibland kanske
            under längre tid särskilda åtgärder. Därför avser vi att ge ett
            uppdrag till Rikspolisstyrelsen, Kriminalvårdsstyrelsen och Riksåklagaren
            att utarbeta ett nationellt handlingsprogram för skydd av bevispersoner.
          </note>
          <note>
            Karin Pilsäter nämner hur det kan gå till ute i det praktiska
            livet, och jag tror att det är väldigt värdefullt när politiker
            sätter sig in i hur det ser ut ute i verksamheterna. Jag besökte
            i går Gottsunda, ett område i Uppsala län där det finns en närpolisverksamhet
            som har utvecklat sig mycket väl. Det ser inte likadant ut över
            hela landet. På många håll finns det fortfarande stora bekymmer,
            inte minst med att bemanna närpolisområdena ordentligt. Men här
            har vi ett område som har lyckats. Det yttersta beviset för att
            man har lyckats är naturligtvis att man får ned brottsligheten,
            och Gottsunda är faktiskt ett område där man kunnat visa upp mycket
            konkreta resultat i form av nedbringad brottslighet. Det sker
            bl.a. i samverkan med invandrarorganisationer på orten.
          </note>
          <note>
            Men detta är inte lätt. Vi skall ha stor respekt för det arbete
            som polisen utför, inse svårigheterna i det och ge det stöd som
            behövs.
          </note>
          <note>
            Till Jeppe Johnsson vill jag säga att det inte råder några delade
            meningar om att vi måste utbilda poliser, inte bara för att ersätta
            dem som avgår med pension eller slutar av andra skäl utan också
            för att utveckla verksamheten i den riktning som vi vill ha.
          </note>
          <note>
            När det gäller övergrepp i rättssak vill jag bara erinra Jeppe
            Johnsson om att riksdagen ganska nyligen fått ta ställning till
            ett förslag från regeringen som innebar en kraftig skärpning av
            straffet för brottet övergrepp i rättssak.
          </note>
          <note type="speaker">
            Anf. 8 KARIN PILSÄTER (fp):
          </note>
          <note>
            Fru talman! Jag ber att få tacka för kompletteringarna. Jag tror
            att det är oerhört viktigt att vi hela tiden lyfter fram de olika
            arbetsförutsättningar som finns runtom i landet. Jag antar att
            det är stora problem förenade med att - något som jag personligen
            inte är så insatt i - jobba ute i ett väldigt vidsträckt område
            där man skall försöka hinna med att bevaka många olika ställen
            och vara tillgänglig på långa avstånd.
          </note>
          <note>
            Det är något helt annat att jobba i områden där avstånden inte
            handlar om kilometer utan tar sig helt andra uttryck.
          </note>
          <note>
            Det är väldigt bra med utbildning, men jag tror att det också
            behövs rejält med fortbildning, därför att vi kan ju inte vänta
            tills dess att en helt ny kår så att säga har hunnit komma ut
            i arbetslivet. De poliser som är ute i verksamheten måste också
            kunna fortbildas och få stöd i att bedriva den typ av förändringsarbete
            som justitieministern pekar på att man uppenbarligen har varit
            rätt framgångsrik med i Gottsundaområdet nu.
          </note>
          <note>
            Jag nämnde förut det möte jag var på. Det var ju naturligtvis
            en moderat representant med på samma möte, och hans förslag till
            lösningar gick ju efter en helt annan linje. De fanns att läsa
            i Svenska Dagbladet i går, för övrigt. Det handlar om att man
            skall ha längre straff och utvisa personer. Jag tror inte på det.
          </note>
          <note>
            Man utvisar ju personer som begår grova brott, som inte är svenska
            medborgare och som kan ha en hemvist någon annanstans och alltså
            inte är födda i Sverige. Men för det andra är det ju knappast
            någon lösning på problemet. Jag tror att det är det förebyggande
            arbetet och det arbete som går ut på att kunna rehabilitera och
            hitta en bättre framtid för människor som är det viktiga. Utöver
            alla förändringar som man behöver göra i processer och metodiker
            - jag tror inte att det bara handlar om pengar, utan ganska mycket
            om att få mer valuta för de pengar man har - har vi från Folkpartiet
            även fört fram olika idéer om att man t.ex. skall kunna tvinga
            storstadsregionerna, som har många evenemang, att betala för bevakningen,
            så att sådana stora evenemang inte tär så mycket på den vanliga
            verksamheten. Vi har också föreslagit att man skall använda annan
            personal för pass- och asylärenden och sådant, som ju är någonting
            som tar väldigt mycket tid just ute i de utsatta förorterna på
            grund av hur befolkningen ser ut.
          </note>
          <note>
            Och nu är visst min talartid slut!
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1998/99:206 om kvinnomisshandel
          </note>
          <note>
            Anf. 9 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jeppe Johnsson har frågat mig vilka ytterligare resurser
            jag avser att tilldela polisen för att utsatta kvinnor skall kunna
            känna att de får ett fullgott stöd och om jag är beredd att pröva
            elektronisk övervakning av de män som bryter mot utfärdade besöksförbud.
            Han har också frågat mig vilka andra åtgärder jag är beredd att
            föreslå för att öka skyddet för utsatta kvinnor.
          </note>
          <note>
            De omständigheter som Jeppe Johnsson anför som bakgrund i sin
            interpellation är några av dem som ligger till grund för kvinnofridsreformen.
            Denna reform utgör ett samlat åtgärdsprogram mot våld mot kvinnor
            och är den grund som vi vill bygga vidare på.
          </note>
          <note>
            Reformen omfattar ju, förutom lagstiftning, en mängd åtgärder
            för att förebygga våld mot kvinnor och för att utsatta kvinnor
            skall få ett bättre bemötande. Berörda myndigheter har fått gemensamma
            uppdrag av betydelse i detta sammanhang. De skall regelbundet
            redovisa sina insatser till regeringen. Vissa myndigheter har
            också fått särskilda uppdrag.
          </note>
          <note>
            Förutsättningarna för att myndigheterna bättre skall kunna bekämpa
            kvinnovåldet handlar inte bara om ökade resurser i form av pengar.
            Myndigheternas förmåga att hantera frågor som rör utsatta kvinnor
            avgörs i stället i hög grad av hur detta arbete prioriteras och
            av vilka metoder och samarbetsformer som de tillämpar. Polisen
            har vidtagit en rad olika åtgärder med sikte på personskydd för
            kvinnor som lever under hot. Som exempel kan nämnas trygghetspaketen
            och försök med livvakter, överfallslarm och skyddshundar. Rikspolisstyrelsen
            har fått i uppdrag att inventera och till regeringen rapportera
            vilka särskilda insatser som görs vid landets samtliga polismyndigheter
            i frågor om våld mot kvinnor. Polisväsendet omfattas också av
            de nämnda myndighetsgemensamma uppdragen.
          </note>
          <note>
            I budgetarbetet hanteras frågan om resurser till polisen på så
            sätt att statsmakterna beslutar om de medel som skall avsättas
            för hela verksamheten och anger särskilda mål och prioriteringar
            i denna. I budgetpropositionerna för åren 1998 och 1999 och i
            regleringsbrevet avseende polisväsendet anges att våld mot kvinnor
            hör till de brott som polisen skall prioritera. Regeringen har
            satsat ytterligare 905 miljoner kronor på polisen för budgetperioden
            1999-2001. En sådan resursförstärkning kommer naturligtvis också
            insatserna för att bekämpa våld mot kvinnor till del.
          </note>
          <note>
            Ett par av de uppdrag som regeringen har lämnat avser frågor
            om besöksförbud. Brottsofferutredningen har också i sitt betänkande
            Brottsoffer - Vad har gjorts? Vad bör göras? (SOU 1998:40) behandlat,
            bland mycket annat, lagen om besöksförbud. Utredningens förslag
            bereds nu inom Regeringskansliet. I
          </note>
          <note>
            sammanhanget vill jag också påminna om det uppdrag som regeringen,
            i regleringsbrev för budgetåret
          </note>
          <note>
            1999, lämnat till Rikspolisstyrelsen och Riksåklagaren att tillsammans
            se över och förbättra rutinerna i ärenden om besöksförbud.
          </note>
          <note>
            Brottsförebyggande rådet har nyligen redovisat sitt uppdrag att
            göra en förstudie av de tekniska och praktiska förutsättningarna
            för elektronisk övervakning av män som brutit mot besöksförbud.
            Innan vi kan ta ställning till införandet av en försöksverksamhet
            måste dock också de rättsliga och de organisatoriska förutsättningarna
            utredas. När det har gjorts skall jag återkomma med ett ställningstagande
            till möjligheten att införa ett sådant system.
          </note>
          <note>
            Sverige deltar också mycket aktivt i det internationella samarbetet
            och erfarenhetsutbytet kring frågor om kvinnofrid. Det som Sverige
            hittills har åstadkommit när det gäller kvinnofrid har uppmärksammats
            och väckt stort intresse i dessa sammanhang.
          </note>
          <note>
            Hur skall vi nu gå vidare med kvinnofridsarbetet i övrigt? Enligt
            min mening är det viktigaste för att kvinnofridsreformen skall
            få genomslag i verkligheten ett långsiktigt och metodiskt arbete.
            Detta arbete måste bygga på kunskap. De myndighetsgemensamma uppdragen
            skall ju gälla t.o.m. 2002, just för att nå långsiktighet i arbetet
            och för att ge myndigheterna tid att förändra sin verksamhet efter
            de nya kraven.
          </note>
          <note>
            Under tiden dessförinnan skall olika uppdrag redovisas och projekt
            genomföras. Bl.a. skall Rikspolisstyrelsen redovisa sitt särskilda
            uppdrag första gången senast den 1 juli i år.
          </note>
          <note>
            Det är viktigt att vi i framtiden satsar på de verkligt effektiva
            sätten att hjälpa utsatta kvinnor. För att kunna göra det måste
            vi låta myndigheterna utföra sina uppdrag och använda resultaten
            som underlag för vidare ställningstaganden. Arbetet kommer att
            bedrivas kontinuerligt och med hög prioritet.
          </note>
          <note>
            Jag vill betona att vi inte kan slå oss till ro, nöjda med det
            som har gjorts. Det finns alltid mer att göra.
          </note>
          <note>
            Den övertygelsen tror jag att jag och Jeppe Johnsson delar.
          </note>
          <note type="speaker">
            Anf. 10 JEPPE JOHNSSON (m):
          </note>
          <note>
            Fru talman! Jag vill inledningsvis tacka justitieministern för
            svaret, och jag instämmer naturligtvis i justitieministerns avslutningsord.
            Vi kan inte slå oss till ro, nöjda med det som har gjorts. Så
            länge kvinnor trakasseras, förföljs, misshandlas och i en del
            fall t.o.m. dödas måste vi fortsätta bekämpa denna typ av brottslighet
            kraftigt. Här, liksom vid all annan brottslighet, anser jag att
            samhället tydligt skall markera att samhället står på brottsoffrets
            sida. Besöksförbudslagen är bra. Antalet anmälningar om brott
            mot besöksförbudslagen är många samtidigt som uppklarningsprocenten
            minskat kraftigt.
          </note>
          <note>
            Jag delar Kvinnovåldskommissionens uppfattning att det är angeläget
            att vidta åtgärder mot män som inte kan förmås att respektera
            besöksförbudslagen. Vi moderater föreslår därför skärpta straff
            för överträdelser av besöksförbudslagen.
          </note>
          <note>
            I dag döms den som bryter mot ett besöksförbud till böter eller
            fängelse i högst ett år. I ringa fall skall inte dömas till ansvar.
            Normalstraffet för brott mot besöksförbudslagen är enligt Brottsförebyggande
            rådet fängelse i en eller två månader. Vi vill inskärpa vikten
            av att besöksförbud respekteras och föreslår att straff skall
            kunna utdömas även för det ringa fallet, och då böter eller fängelse
            i högst sex månader. För normalfallet föreslår vi att straffmaximum
            höjs till fängelse i högst två år i stället för som nu ett år.
          </note>
          <note>
            Överträdelser av besöksförbud är ofta svåra att bevisa. Ord står
            mot ord, och detta är otillfredsställande. Elektronisk övervakning
            av mannen, som har ålagts besöksförbud, kan visserligen inte i
            alla fall hindra den som ändå har bestämt sig för att skada eller
            trakassera en kvinna, men elektroniken klarar av att visa om han
            brutit mot besöksförbudet, om han manipulerat med fotbojan, och
            naturligtvis om han tagit av sig bojan. Denna dokumentation kan
            sedan användas som bevismedel i domstol och därmed öka antalet
            fällande domar och alltså göra besöksförbudet betydligt effektivare.
          </note>
          <note>
            I den av BRÅ nyligen redovisade rapporten Elektronisk övervakning
            vid besöksförbud skriver man:
          </note>
          <note>
            "BRÅ:s sammanfattande bedömning är således att den teknik som
            i dag finns tillgänglig möjliggör en användning av elektronisk
            övervakning vid besöksförbud. Utrustningen har sådana funktioner
            att det finns anledning att se positivt på möjligheterna att den
            skall kunna bidra till att antalet brott mot besöksförbudslagen
            minskar och att tryggheten för de kvinnor som blir föremål för
            skydd, därmed ökar." Tekniken har visat sig ha en avskräckande
            funktion. Den har använts ett tag i USA. Fotbojan utgör dessutom
            en ständig påminnelse för männen om allvaret i besöksförbuden,
            och BRÅ:s kontaktpersoner i USA
          </note>
          <note>
            uppger att tekniken bidragit till att antalet överträdelser av
            besöksförbudet faktiskt har minskat.
          </note>
          <note>
            Fru talman! Vi moderater har redan i en motion föreslagit att
            ett besöksförbud skall kunna kombineras med elektronisk övervakning.
          </note>
          <note>
            Detta är bl.a. ett sätt att tydliggöra att det är mannens rörelsefrihet
            som skall begränsas och inte kvinnas. Av justitieministerns svar
            utgår jag från att justitieministern inte avvisar användning av
            elektronisk övervakning vid besöksförbud. Jag vet att justitieministern
            har gett ett uppdrag att titta över detta. Det skulle vara lite
            intressant att få reda på hur snabbt det möjligtvis kan gå. Vi
            i oppositionen är naturligtvis otåliga, och det är inte minst
            för den delen också många förföljda kvinnor.
          </note>
          <note>
            För mig är det angeläget att åtgärder kommer skyndsamt. Kanske
            skulle elektronisk övervakning av besöksförbud kunnat hindra den
            tragiska händelse som ägde rum i mitt hemlän i höstas där en man
            med besöksförbud allvarligt skottskadade sin f.d. fru och dödade
            hennes dotter.
          </note>
          <note type="speaker">
            Anf. 11 ELISEBEHT MARKSTRÖM (s):
          </note>
          <note>
            Fru talman! Jag tycker att det var en väldigt fin redogörelse
            som vi fick av justitieministern om vad som sker på området kvinnofrid
            sedan det smått historiska beslutet fattades i maj 1998. Vid beslutet
            infördes en ny paragraf i brottsbalken, 4a §, som handlar om grov
            fridskränkning respektive grov kvinnofridskränkning.
          </note>
          <note>
            Paragrafen vilar, som jag brukar säga, på modern kunskap om hur
            kvinnomisshandel typiskt sett ser ut.
          </note>
          <note>
            Det är en räcka av gärningar som över tid kan innehålla brott
            som upprepat våld, sexuella övergrepp och andra kränkningar av
            en kvinna. Gärningarna skall för att beaktas enligt den här paragrafen
            ha begåtts av en man som är närstående till kvinnan.
          </note>
          <note>
            Högsta domstolen har nu prövat sitt första fall av det nya brottet.
            Utslaget blev för de allra flesta som följt frågan något förvånande.
            Det är här fråga om en man som vid ett flertal tillfällen efter
            lagens ikraftträdande misshandlat en närstående kvinna. Det är
            dessutom känt att han före lagens ikraftträdande misshandlat kvinnan.
            Trots det kan för det första domstolens ledamöter inte komma överens
            om ett gemensamt utslag. För det andra kunde man inte komma fram
            till om det trots de upprepade handlingarna, som inte kan anses
            vara ringa, skall vara tillräcklig grund för att döma enligt den
            nya paragrafen.
          </note>
          <note>
            Jag vill nu gärna höra med justitieministern om hon i likhet
            med mig anser att det finns skäl att se över lagens utformning
            så att den framgent stämmer överens med det beslut som riksdagens
            ledamöter tror sig ha fattat, nämligen att brott av det här slaget
            när det är fråga om upprepad kränkning av en kvinna av en närstående
            man, dvs. det vi i vardagslag kallar kvinnomisshandel, skall dömas
            enligt den nya 4a §.
          </note>
          <note>
            Jag vill veta på vilket sätt justitieministern avser att följa
            frågan.
          </note>
          <note>
            Anf. 12 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jeppe Johnsson redogör för att BRÅ
          </note>
          <note>
            skapat förutsättningar för att bedöma de tekniska möjligheterna
            att använda elektronisk övervakning vid besöksförbud. Som jag
            sade i mitt svar går vi nu vidare med att utreda de juridiska
            och organisatoriska förutsättningarna för det. Vi kommer givetvis
            att göra det så snabbt som det är möjligt.
          </note>
          <note>
            Jag vill dock i detta sammanhang påpeka att det av BRÅ:s redovisning
            också framgår att elektronisk övervakning inte är någon garanti
            för att kvinnan får det skydd hon behöver. Är någon ute efter
            att skada kvinnan utgör inte den elektroniska övervakningen något
            hinder för det. Jag tror att man måste ha en realistisk syn på
            vad de tekniska hjälpmedlen ger för möjligheter för oss att ge
            skydd för kvinnor. Därför tror jag inte att vi skall förlita oss
            på de tekniska lösningarna. Det är också annat som kanske har
            större betydelse för att öka skyddet för utsatta kvinnor.
          </note>
          <note>
            När det gäller Elisebeht Markströms fråga om brottet grov kvinnofridskränkning
            är det naturligtvis viktigt när vi har en ny lagstiftning som
            dessutom är ny i djupare bemärkelse och som föregicks av ett mycket
            omfattande utredningsarbete och många delade meningar om hur den
            lagtekniska lösningen skulle bli för att åstadkomma det ökade
            skydd som lagstiftningen var avsedd att ge kvinnorna att följa
            upp detta.
          </note>
          <note>
            Jag följer naturligtvis noga rättspraxis. När vi får ett utslag
            från Högsta domstolen har man en möjlighet att göra en bedömning
            om man har uppnått det mål man ville med lagstiftningen.
          </note>
          <note>
            HD:s dom visar att det finns vissa oklarheter i hur man kan tolka
            den nya bestämmelsen. Det är naturligtvis angeläget att den oklarheten
            inte leder till att lagen inte utnyttjas fullt ut så som det var
            avsett. Mot den bakgrunden har jag ambitionen att försöka få fram
            en proposition till riksdagen redan före sommaren för att undanröja
            den möjliga oklarhet som kan finnas i den nya bestämmelsen.
          </note>
          <note type="speaker">
            Anf. 13 JEPPE JOHNSSON (m):
          </note>
          <note>
            Fru talman! Låt mig först säga att jag tyckte det var bra att
            Elisebeht Markström tog upp den här frågan och också att det blev
            ett snabbt besked från justitieministern om en proposition före
            sommaren.
          </note>
          <note>
            Vi hoppades mycket på en sådan lag och trodde att den verkligen
            skulle vara ett redskap. Det hoppas vi att den skall bli ganska
            snart.
          </note>
          <note>
            Vi måste ha ett starkt rättsväsende med stöd och hjälp till brottsoffer.
            För att ytterligare komma till rätta med brottsligheten krävs
            effektivare lagstiftning inte minst för att öka skyddet för de
            utsatta kvinnorna. Kvinnofridspaketet som trädde i kraft i somras
            är bra och välkommet, även om vi redan har hittat en brist. Men
            jag anser att det finns skäl att gå längre för att stärka kvinnofriden.
          </note>
          <note>
            Det går att göra mer för att skydda utsatta kvinnor som antingen
            misshandlas och/eller tvingas leva under hot om våld. Även i de
            fall där gärningsmannen döms och straffas upplever ofta kvinnorna
            att det är deras rörelsefrihet som begränsas i stället för gärningsmannens.
            Därför gäller det att hitta metoder och lagstiftning som riktar
            sig mot brottslingen och i så liten utsträckning som möjligt inskränker
            den hotade kvinnans rörelsefrihet.
          </note>
          <note>
            Vi har redan diskuterat elektronisk övervakning och skärpta straff.
            Det är två exempel som riktar sig mot brottslingen. Men det går
            att göra mer. Därför välkomnar jag de extrapengar som kan gå till
            kvinnojourer som föreslås i vårpropositionen. Moderaterna föreslog
            det redan i höstas. Det är bra att det kommer, eftersom jag tror
            att det behövs. Kvinnojourerna gör redan i dag en ovärderlig insats
            för många förföljda och hotade kvinnor. Jag vill påstå att den
            ideella verksamheten kan inte ersättas med poliser.
          </note>
          <note>
            Skyddet för förföljda personer kan förbättras också genom en
            skärpning av sekretesskyddet för uppgifter om namn, personnummer,
            adress eller andra uppgifter som registreras inom folkbokföringen.
            Hitintills har regeringen avfärdat en skärpning med motiveringen
            att det skulle kunna försvåra för myndigheter och företag. Vi
            tycker att det är viktigare att skydda utsatta personer än att
            myndigheter och företag skall få det så mycket lättare.
          </note>
          <note>
            Vi vill att prövning och beslut av de s.k. kvarskrivningsärendena
            flyttas från skattemyndigheten till polisen. Vi anser att polisen
            är den som bäst kan bedöma hur hotsituationen mot en enskild människa
            är, och det betydligt bättre än vad skattemyndigheten kan. Vi
            vill också utöka möjligheten till domstolsprövning vid ansökan
            om fingerade personuppgifter.
          </note>
          <note>
            Det måste vara lättare. Även om det är extrema åtgärder kan det
            ha stor betydelse för den enskilda människan.
          </note>
          <note>
            Vittnesplikten gäller i dag även hotade och förföljda kvinnor.
            Men det finns i dag ingen möjlighet för ekonomisk kompensation
            för kostnader som kan uppstå för ett vittne med skyddad identitet.
            Det vill vi också skall utredas. Vi vill också införa restriktivare
            regler för våldsbrottslingars möjligheter till permission och
            frigång. Kvinnornas skyddsintresse måste väga tyngre än den dömde
            gärningsmannens intresse av att få permission.
          </note>
          <note>
            Informationen till brottsoffer måste också förbättras inför gärningsmannens
            permissioner och frigivning. Vidare kan naturligtvis permissionerna
            stramas åt i framtiden genom att man även där använder elektronisk
            övervakning. Något som vi tycker är obegripligt är att man inte
            alltid har obligatorisk häktning vid försök till t.ex. våldtäkt
            av överfallstyp.
          </note>
          <note>
            Så är inte alltid fallet i dag. Är det en i övrigt skötsam människa
            är det inte obligatorisk häktning.
          </note>
          <note>
            Fru talman! Detta är några exempel på ytterligare åtgärder som
            kan genomföras för att något förbättra situationen för de utsatta
            kvinnorna. Jag vill fråga justitieministern om hon kan och vill
            kommentera förslagen.
          </note>
          <note type="speaker">
            Anf. 14 ELISEBEHT MARKSTRÖM (s):
          </note>
          <note>
            Fru talman! Jag vill tacka för det svar som jag fick från justitieministern.
            Jag gläds självfallet åt den mycket snabba reaktion som justitieministern
            här har visat vad det gäller det sätt på vilket Högsta domstolen
            har ansett att man kan döma efter den nya paragrafen i brottsbalken.
          </note>
          <note>
            Också jag har tagit del av BRÅ:s förstudie och kan i likhet med
            ministern konstatera att elektronisk övervakning egentligen inte
            kan komma att tjäna som något reellt skydd. Det är snarare frågan
            om hur vi skall kunna gå vidare för att skapa den säkerhet och
            det skydd som både Jeppe Johnsson och justitieministern har talat
            om, som måste komma till stånd för att vi skall kunna undvika
            den typ av händelser som
          </note>
          <note>
            Jeppe Johnsson här redogjorde för. För en kort tid sedan dödades
            en mycket ung flicka.
          </note>
          <note>
            Jag vill naturligtvis inte föregripa det utvecklingsarbete som
            nu pågår och väntar på att regeringen skall komma med ett förslag
            - på om det skall bli någon provverksamhet med just fotbojan eller
            inte. Den kan ha vissa fördelar på annat sätt. Jag tycker samtidigt
            att vi måste vara öppna för att diskutera att ytterligare inskränka
            förövarens rörelseutrymme under den tid som besöksförbudet gäller,
            kanhända genom någon typ av intensivövervakning. Mannens utrymme
            begränsas i stället för att kvinnan blir inlåst i det hem som
            hon nästan är tvungen att stanna kvar i för att tekniken skall
            fungera.
          </note>
          <note>
            Anf. 15 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jeppe Johnsson pekar på olika förändringar av lagstiftningen
            som han tycker är önskvärda.
          </note>
          <note>
            Det som slår mig är det obetydliga intresse som Jeppe
          </note>
          <note>
            Johnsson visar för att en lagstiftning som riksdagen fattar beslut
            om också sedan fungerar i praktiken och hur man skall säkerställa
            att kraven på nya arbetsmetoder tillgodoses och att kunskapen
            hos dem som skall verkställa riksdagens beslut ökar. Trots allt
            är det så att ett beslut om lagstiftning fortfarande bara är ord
            på ett papper när det fattas. Om det skall få en effekt i verkligheten
            krävs det ett långt och tålmodigt ambitiöst arbete för att förändra
            den verklighet som riksdagen egentligen avsåg att påverka.
          </note>
          <note>
            Jag vill därför peka på att mycket av det som Jeppe Johnsson
            tar upp är frågor som antingen redan är beslutade eller på gång
            på något vis. Det intressanta ligger i just hur vi lyckas att
            genomföra detta.
          </note>
          <note>
            När det gäller t.ex. ekonomiskt stöd till kvinnojourerna kan
            jag säga att det inte är först nu som det sker en ökning. Det
            beslutade riksdagen om redan förra året. Just kvinnojourerna var
            en del av paketet när det gäller kvinnofrid. På Jeppe Johnsson
            låter det som om han är glad att det nu delas ut pengar till kvinnojourerna.
            Så är det naturligtvis inte. Det gäller nog att ha med sig historien
            ordentligt och bygga vidare på den, och inte börja om från början.
          </note>
          <note>
            Jag kan inte kommentera alla de frågor som Jeppe
          </note>
          <note>
            Johnsson tog upp, men låt mig ta upp frågan om häktning. Om det
            föreligger sannolika skäl för brottet är det självklart att personen
            blir häktad när det är frågan om ett övergrepp mot en nära anhörig.
            Det är kvinnovåldet vi talar om här.
          </note>
          <note>
            Det är lite svårt att föra en diskussion med Jeppe
          </note>
          <note>
            Johnsson om behovet av förändringar framåt när vi inte riktigt
            tycks ha samma uppfattning om vad som redan i dag gäller och om
            hur det skall fungera.
          </note>
          <note>
            Det är viktigt att vi säkerställer att den nya lagstiftningen
            fullt ut får den effekt som vi har avsett.
          </note>
          <note>
            Jag är också angelägen om att understryka att det beslut som
            har kommit från Högsta domstolen inte på något vis innebär att
            bestämmelsen inte kan fungera i allt väsentligt såsom avsett var.
            Vad jag är angelägen om är att säkerställa att den fullt ut kan
            fungera såsom vi har velat och att det inte råder någon oklarhet.
          </note>
          <note>
            Eftersom det inte var någon ren dom från Högsta domstolen - en
            viss oklarhet kan uppstå - är jag angelägen om att undanröja den
            oklarheten.
          </note>
          <note type="speaker">
            Anf. 16 JEPPE JOHNSSON (m):
          </note>
          <note>
            Fru talman! Det överlägset bästa sättet att motverka våld mot
            kvinnor i framtiden är att små pojkar tidigt får lära sig att
            av egen fri vilja ta avstånd från våld. Ett tungt ansvar vilar
            här på familjerna som goda normöverförare. Alla familjer har naturligtvis
            inte samma styrka eller de möjligheter som krävs för att sätta
            de gränser som behövs och för att helt kunna klara sin svåra uppgift.
            Åtgärderna som stärker familjerna och minskar segregation och
            utanförskap är därför viktiga inslag i arbetet med att minska
            brottsligheten. Alla familjer måste få en rimlig chans att bygga
            upp en ekonomisk och social grundtrygghet för framtiden och att
            mera kunna påverka sitt och familjens liv.
          </note>
          <note>
            Efter familjen är det skolans personal som har den viktiga uppgiften
            att förebygga brott - inte minst att stävja det våld som förekommer
            mellan elever i skolan. Det är inte så komplicerat som man kanske
            ibland tror.
          </note>
          <note>
            Skolans personal och ledning måste ta på sig ansvaret för att
            grundläggande normer om rätt och fel förmedlas till eleverna och
            i lika hög grad se till att skolarbetet faktiskt fungerar. Detta
            är viktigare än att skicka papper till skolkontoret och informera
            politikerna i barn- och utbildningsnämnden.
          </note>
          <note>
            Fru talman! Rättsväsendets resurser, eller som i dag brist på
            resurser, har betydelse för brottsbekämpningen. På vissa orter
            har de kommunala bostadsbolagen anlitat s.k. störningsjour, som
            åker runt och tystar ned bråk i lägenheter därför att polisen
            inte hinner. Detta är allvarligt, då eventuell misshandel som
            pågått innanför den stängda dörren då inte blir känd.
          </note>
          <note>
            Justitieministern skriver i sitt svar att våld mot kvinnor hör
            till de brott som polisen skall prioritera.
          </note>
          <note>
            Nu är dessa brott inte det enda som polisen skall prioritera.
            Listan över prioriterade brott är ganska lång, och därför är jag
            och troligtvis även många poliser intresserade av vilka brott
            som då inte skall prioriteras.
          </note>
          <note>
            Fru talman! Min avslutningsfråga till justitieministern blir
            därför följande: Anser justitieministern att polisen i dag gör
            rätt prioriteringar med sina knappa resurser?
          </note>
          <note>
            Anf. 17 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Numera har polismyndigheterna en återrapporteringsskyldighet.
            Genom att man redovisar på vilket sätt man har uppfyllt de krav
            som ställs på statsmakterna har vi också en möjlighet att bedöma
            hur polisens arbete utvecklas när det gäller frågan om vad som
            har prioriterats utifrån regeringens och riksdagens beslut. Detta
            ger oss ett bra underlag att bedöma polisens arbete.
          </note>
          <note>
            Rent allmänt kan jag säga att polisen är lyhörd för statsmakternas
            intentioner. Det är naturligtvis inte alls som Jeppe Johnsson
            säger, dvs. att allting är prioriterat - inte alls. Det är vissa
            saker som är prioriterade, och det ger ett utrymme för polisen
            att bedöma hur man skall använda sina resurser, naturligtvis med
            utgångspunkt i hur problematiken ser ut i det egna området.
          </note>
          <note>
            Jag gläder mig åt att Jeppe Johnsson tycker att familjen och
            skolan är väsentliga delar när det gäller det brottsförebyggande
            arbetet. Jag utgår ifrån att moderaterna kan stödja regeringens
            arbete när det gäller att värna om den generella välfärdspolitiken,
            som gör det möjligt för alla i vårt samhälle att ge sina barn
            en god uppväxt. Vi motverkar ett klassamhälle där vissa har goda
            möjligheter att ge sina barn en bra start i livet, medan andra
            har stora svårigheter.
          </note>
          <note>
            Jag uppfattar också Jeppe Johnssons inlägg på det viset att moderaterna
            är beredda att stödja det förslag regeringen har om att ge mera
            pengar till kommunerna, bl.a. till skolorna, och att moderaterna
            slutar upp med att förorda skattesänkningar i kommunerna, som
            gör det omöjligt att säkerställa resurser till skolan, som den
            behöver.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1998/99:220 om Öresundsförbindelsen
          </note>
          <note>
            Anf. 18 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Gun Hellsvik har frågat mig om vilka åtgärder jag
            avser vidta för att nödvändiga förhandlingar med Danmark skall
            kunna slutföras så att riksdagen får möjlighet att besluta om
            nödvändiga lagändringar för en fungerande Öresundsförbindelse.
          </note>
          <note>
            Det pågår arbete om regelverk för Öresundsbron i både Sverige
            och Danmark vid respektive lands berörda myndigheter. För närvarande
            har arbetet kommit så långt att Danmark, som har tagit på sig
            att utarbeta det första avtalsutkastet, har presenterat en text
            som skall reglera förhållandena avseende Öresundsförbindelsen.
            Från både dansk och svensk sida räknar man därför med att snabbt
            kunna ha ett avtal klart.
          </note>
          <note>
            Justitiedepartementet, och övriga berörda svenska myndigheter,
            har haft och har en kontinuerlig dialog med sin danska motsvarighet
            om de förhållanden som är förknippade med samarbete och samverkan
            på
          </note>
          <note>
            Öresundsbron.
          </note>
          <note>
            Regeringen räknar med att frågorna om Öresundsbron skall regleras
            i samband med Schengenlagstiftningen, som beräknas vara i kraft
            vid halvårsskiftet 2000.
          </note>
          <note type="speaker">
            Anf. 19 GUN HELLSVIK (m):
          </note>
          <note>
            Fru talman! Jag får börja med att tacka justitieministern för
            svaret.
          </note>
          <note>
            Jag vill också uttrycka min glädje över att justitieministern
            visar en annan syn på danskarna än den som kom fram här i kammaren
            för några veckor sedan, då statsrådet Pagrotsky talade om danskarna
            som byråkratiska regleringsivrare. Laila Freivalds har i sitt
            svar till mig visat att Justitiedepartementet och Sverige ändå
            kan ha förtroende för Danmark genom att låta Danmark utarbeta
            det första avtalsutkastet. För en person med historiska rötter
            i både Skåne och Danmark känns det positivt att inte hela regeringen
            genomsyras av Pagrotskys syn på danskarna.
          </note>
          <note>
            Skälet till min interpellation är att det från svenska myndigheters
            sida har funnits en stor oro för hur man skall klara sitt arbete
            när bron väl står färdig. Det finns ett avtal om broförbindelsen
            från 1991, och beslutet om igångsättning kom 1994. I avtalet om
            broförbindelsen sägs att Sverige och Danmark skall träffa överenskommelser
            om hur svensk och dansk lag skall tillämpas och hur svenska och
            danska myndigheters behörighet skall regleras. Men trots igångsättningsbeslutet
            1994 har man, i varje fall vid polismyndigheten i Skåne, inte
            upplevt att något har hänt.
          </note>
          <note>
            Därför skrev också polismyndigheten i juni i fjor till
          </note>
          <note>
            Rikspolisstyrelsen.
          </note>
          <note>
            Därefter har lite hänt. Det bildades en arbetsgrupp i september.
            Den kallades till sitt första sammanträde den 27 november. Det
            sammanträdet ställdes in. Sedan kallades man till sammanträde
            den 13 januari.
          </note>
          <note>
            Det sammanträdet ställdes in. Sedan kallades man till sammanträde
            i mitten av mars. Även det sammanträdet ställdes in, och då lämnade
            jag in min interpellation.
          </note>
          <note>
            Nu säger justitieministern att det finns ett avtalsutkast, och
            jag vet också att detta i förrgår kom polismyndigheten i Skåne
            till del. Men man har alltså inte tidigare varit involverad.
          </note>
          <note>
            Vad jag nu undrar över, och vad som är viktigt, är: Kommer målsättningen
            med avtalet att vara att svenska och danska myndigheter, i första
            hand polis och räddningstjänst, får möjlighet att arbeta över
            territorialgränsen? Är målsättningen också att svenska och danska
            myndigheter - även här polis och räddningstjänst, i första hand
            kanske polisen - skall få möjlighet att arbeta i gemensamma lag?
            De frågorna är viktiga att få svar på. Vad är målsättningen?
          </note>
          <note>
            Sedan har jag en annan fråga. Justitieministern säger i slutet
            av svaret att regeringen räknar med att frågorna om Öresundsbron
            skall regleras i samband med Schengenlagstiftningen, som beräknas
            vara i kraft vid halvårsskiftet år 2000. Enligt all information
            jag fått hittills skulle Schengenlagstiftningen inte träda i kraft
            förrän hösten år 2000, och Öresundsbron kommer att vara i bruk
            tidigare. Då undrar jag: Vad har hänt som innebär att Schengenlagstiftningen
            kommer att vara i kraft redan vid halvårsskiftet? Om så inte är
            fallet: Kommer vi att få särbestämmelser så att vi klarar glappet
            fram till ikraftträdandet?
          </note>
          <note>
            Anf. 20 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! För det första vill jag påpeka att jag uppfattade
            det som att frågan gällde just polisområdet i första hand. Räddningstjänsten
            är i första hand en kommunal angelägenhet och sköts på den nivån.
          </note>
          <note>
            När Gun Hellsvik åberopar statsrådet Pagrotsky vill jag påpeka
            att när han talar om Öresundsfrågan gäller det helt andra frågor
            än polissamarbetet. Det är ju en rad olika avtal som skall tecknas
            inom olika samhällssektorer och en mycket lång rad av myndigheter
            som arbetar med att ta fram avtal på sina respektive områden.
            Jag tror inte att statsrådet Pagrotsky över huvud taget har uttalat
            sig om vårt samarbete på polisområdet. Att föra den diskussionen
            tror jag är förbehållet mig.
          </note>
          <note>
            Som tillägg till mitt svar kan jag säga att det var det nordiska
            justitieministermötet som i juni förra året beslutade att Danmark
            och Sverige skulle skapa en särskild arbetsgrupp. Den arbetsgruppen
            har träffats under hösten och diskuterat frågan. Det var vid det
            mötet som Danmark erbjöd sig att ta fram ett första avtalsutkast,
            och det är detta som vi har väntat på. Nu har det kommit så att
            vi kan bedriva ett konkret arbete kring det. Det är Rikspolisstyrelsen
            som i första hand skall ha synpunkter på det, naturligtvis i samarbete
            med den lokala polismyndigheten i Skåne. Det är ju där man måste
            ta fram de konkreta konsekvensbeskrivningarna och redovisa sin
            syn på en gemensam operativ zon och det polisiära arbetet.
          </note>
          <note>
            Det är för tidigt för mig att säga vilken ambition vi har att
            uppnå när det gäller gränsöverskridande arbete, gemensamma lag
            och annat sådant. Härvidlag är i alla fall Sveriges ambition att
            hitta en så långtgående och praktisk lösning som möjligt. Men
            jag vill inte binda mig för en uppfattning. Danmark har nämligen
            i vissa avseenden en annan utgångspunkt, och jag vill i god sämja
            hitta fram till praktiska lösningar.
          </note>
          <note>
            När det gäller frågan om när riksdagen får ta ställning till
            detta har jag kopplat denna fråga till
          </note>
          <note>
            Schengenavtalet, eftersom det i stort sett är samma frågor som
            regleras i det avtalet. Vad gäller ikraftträdandet av Schengenreglerna
            har jag inte uttalat mig om frågan i förhållande till det här
            avtalet. Jag har bara uttalat att riksdagen får möjlighet att
            i ett sammanhang ta ställning till de här frågorna.
          </note>
          <note type="speaker">
            Anf. 21 GUN HELLSVIK (m):
          </note>
          <note>
            Fru talman! Det står faktiskt så här i svaret:
          </note>
          <note>
            "Schengenlagstiftningen, som beräknas vara i kraft vid halvårsskiftet
            2000." Men jag uppfattar nu att det är ett skrivfel och att budskapet
            egentligen är något annat.
          </note>
          <note>
            Jag vill också påpeka, när det gäller det jag sade om inställningen
            från olika regeringsledamöter till danskarna, att Pagrotskys uttalande
            inte gällde de specifika avtalen utan danskarna som byråkratiska
            regleringsivrare. Jag konstaterar i vart fall att justitieministern
            har förtroende för de danskar som justitieministern har anledning
            att samverka med, och det gläder mig. Det var med glädje jag gjorde
            detta uttalande.
          </note>
          <note>
            Trots allt tycker jag att det är viktigt att vi har något så
            när klart för oss vad vi vill med det här avtalet.
          </note>
          <note>
            Öresundsbrons fysiska konstruktion gör ju att detta rimligen
            inte kan anpassas efter befintliga territorialgränser, och vi
            måste då se till att polisen har formell möjlighet att arbeta
            över gränsen. Min förhoppning är att Justitiedepartementet skall
            arbeta för att svensk och dansk polis på Öresundsbron skall kunna
            arbeta i gemensamma lag. Jag är väl medveten om att vi måste vara
            mycket lyhörda mot Danmark med tanke på det som fortfarande finns
            i många danskars känslor och som naturligtvis försvårar när det
            gäller våra möjligheter att skapa en reglering i enlighet med
            våra önskemål. Men jag är ändå övertygad om att vi med en god
            dialog med danskarna, där jag hoppas att myndigheterna i Skåne
            får lite större möjlighet än hittills att delta, skall kunna få
            ett bra avtal som ger oss de möjligheter vi behöver men som samtidigt
            tar hänsyn till danskarna.
          </note>
          <note>
            Jag har ett litet tips till justitieministern. Vi skåningar brukar
            säga att eftersom danskarna är så otroligt skickliga förhandlare
            bör man i Stockholm vara medveten om att skåningarna, med sin
            historia, kan och bör användas i dessa förhandlingar för att få
            vettiga avtal. Vi har åtskilliga avtal mellan Sverige och
          </note>
          <note>
            Danmark där Sverige kanske inte riktigt har lyckats tillgodose
            sina intressen men där förhandlingarna också så gott som uteslutande
            har skett med Stockholmssyn.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1998/99:231 om polisens internutredningar
          </note>
          <note>
            Anf. 22 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Sten Lundström har frågat mig om regeringen avser
            att vidta några åtgärder avseende polisens internutredningar eller
            är beredd att ompröva sin avvisande inställning till en oberoende
            utredningsinstans för anmälningar mot polismän. Sten
          </note>
          <note>
            Lundström har också frågat vilka åtgärder regeringen avser att
            vidta för att ta reda på om förhållanden som liknar dem som JO
            upptäckt vid en inspektion av
          </note>
          <note>
            Polismyndigheten i Skåne föreligger också beträffande internutredningar
            vid andra polismyndigheter. Han har slutligen frågat om regeringen
            avser att informera
          </note>
          <note>
            Kommittén mot tortyr om JO:s inspektion.
          </note>
          <note>
            Bakgrunden till interpellationen är en inspektion som JO genomförde
            vid internutredningsgruppen vid
          </note>
          <note>
            Polismyndigheten i Skåne i början av december förra året. Denna
            resulterade, som Sten Lundström påpekar, i kritik i ett antal
            fall samt till att JO beslutade att det i ett antal ärenden skulle
            genomföras ytterligare utredning.
          </note>
          <note>
            Det är självklart viktigt att man ingriper med särskild kraft
            mot brott som begås av en polis. En polisman har tilldelats särskilda
            befogenheter och med det följer också ett särskilt ansvar för
            henne eller honom att agera på ett sätt som gör att allmänhetens
            förtroende för poliskåren inte rubbas. Anmälningar om brott som
            begåtts av poliser måste hanteras på ett objektivt och trovärdigt
            sätt, och den polis som gjort sig skyldig till brott skall ställas
            till ansvar. Detta är en central uppgift i ett rättssamhälle och
            det måste därför finnas klara regler om hur anmälningar mot poliser
            skall hanteras. Det är också mycket viktigt att det finns kontrollorgan
            som kontrollerar att de regler som finns följs och fungerar väl.
            I det sammanhanget fyller JO:s inspektioner en viktig funktion.
          </note>
          <note>
            Om det i en anmälan till polisen påstås att en anställd inom
            polisväsendet gjort sig skyldig till något brott som har samband
            med arbetet, skall anmälan omedelbart lämnas över till en åklagare
            för prövning av om förundersökning skall inledas. I princip gäller
            också att förhör i sådana ärenden skall hållas av en polisman
            från en annan polismyndighet än den berörda polismyndigheten.
            Dessutom skall förhörsledaren ha en högre tjänsteställning än
            den som skall höras, om det inte finns en särskild enhet för handläggning
            av dessa ärenden vid polismyndigheten. Polisstyrelsen skall fortlöpande
            underrättas om sådana ärenden.
          </note>
          <note>
            JO:s inspektion vid Polismyndigheten i Skåne är en del i en större
            översyn som även omfattar internutredningsverksamheten vid polismyndigheterna
            i
          </note>
          <note>
            Stockholm, Västra Götaland och Västerås. Någon särskild insats
            från regeringens sida för att utreda förhållandena vid de andra
            polismyndigheternas internutredningsenheter är mot bakgrund av
            JO:s översyn för närvarande inte aktuell.
          </note>
          <note>
            JO:s inspektionsprotokoll från Skåne innehåller som sagt en del
            kritik mot polismyndighetens och åklagarmyndighetens hantering
            av ett antal fall, framför allt för långsam handläggning. Det
            finns all anledning att se allvarligt på den kritik som JO framför
            mot polisens internutredningsenhet. Av JO:s inspektionsprotokoll
            framgår det dock också att den genomsnittliga genomströmningstiden
            för ärenden hos internutredningsgruppen i Skåne mer än halverats
            mellan 1997 och 1998. Vidare framgår att personalstyrkan inom
            gruppen har förstärkts för att man skall komma till rätta med
            ärendebalanserna. Samtidigt pågår en omarbetning av polismyndighetens
            tjänsteföreskrifter om hantering av anmälningar mot anställda
            vid Polismyndigheten i Skåne. Jag har också inhämtat att förändringar
            har genomförts i ledningen för internutredningsenheten.
          </note>
          <note>
            Inspektionsprotokollet från Västra Götaland tyder på att verksamheten
            där fungerar på ett bra sätt och inte heller i Stockholm är kritiken
            mot polisens del av utredningarna sådan att den ger anledning
            till oro.
          </note>
          <note>
            Inspektionsprotokollet från Västerås finns ännu inte tillgängligt.
          </note>
          <note>
            Det är viktigt att betona att JO ännu inte har tagit slutlig
            ställning till många av de frågor som väckts vid hans inspektioner.
            Det är nödvändigt att avvakta
          </note>
          <note>
            JO:s slutliga beslut i de ärenden som utreds särskilt för att
            kunna se om det gjorts fel i handläggningen och om de i så fall
            varit föranledda av lokala förhållanden eller om det finns systemfel.
            Det är för tidigt att uttala sig om det i dag.
          </note>
          <note>
            Frågan om vilket organ som skall utreda brottsmisstankar mot
            poliser har varit föremål för utredning vid flera tillfällen.
            Så sent som i november förra året avlämnade JK en utredning som
            hade sin grund i hanteringen av Osmo Vallo-fallet men också berörde
            ett antal andra utredningar om dödsfall i samband med polisingripanden.
            JK fann inte att det som kommit fram om hur dessa utredningar
            bedrivits gav anledning att föreslå några förändringar när det
            gäller vem som skulle bedriva utredningarna. Han menade dock att
            det fanns anledning att centralisera polisens internutredningsresurser
            till länspolismästarens kansli i de orter där överåklagare finns.
            Det skulle dels förstärka utredningsresurserna, dels öka avståndet
            till den övriga polisverksamheten. Vidare menade JK att utredningsenheternas
            status måste höjas och att det är viktigt att utredningsverksamheten
            är nära knuten till åklagarna för att samarbetet med dem skall
            fungera. Jag har från Riksåklagaren inhämtat att man nu arbetar
            enligt dessa riktlinjer för att förstärka utredningsenheterna
            och koncentrera åklagarresurserna.
          </note>
          <note>
            Det är viktigt för kvaliteten på en brottsutredning att den drivs
            av personer som har den nödvändiga kompetensen och vanan. De personerna
            finns normalt inom polisväsendet och åklagarmyndigheterna. Det
            finns risk för att kvaliteten på utredningarna skulle sjunka om
            hanteringen av själva utredningsarbetet lades på en annan instans.
          </note>
          <note>
            Jag kommer att noga följa vad JO slutligen kommer fram till med
            anledning av de genomförda inspektionerna och därefter ta ställning
            till om JO:s slutsatser föranleder någon ytterligare åtgärd från
            min sida.
          </note>
          <note>
            Regeringen kommer under hösten att lämna en slutlig rapport till
            Kommittén mot tortyr. Innan dess finns det enligt regeringens
            mening inte någon anledning att till kommittén redovisa synpunkter
            från myndigheter.
          </note>
          <note type="speaker">
            Anf. 23 STEN LUNDSTRÖM (v):
          </note>
          <note>
            Fru talman! Jag vill först tacka justitieministern för svaret.
          </note>
          <note>
            Skälet till att jag har interpellerat är att jag efter att ha
            läst JO-rapporten från inspektionen av Polismyndigheten i Skåne
            fann att det fanns mycket att bli upprörd över. Utredningen visade
            faktiskt också på en bristande rättssäkerhet.
          </note>
          <note>
            Europarådets kommitté för förebyggande av tortyr och omänsklig
            eller förnedrande behandling eller bestraffning, förkortad CPT,
            har efter inspektionsbesök i Sverige påtalat behovet av en oberoende
            och opartisk organisation för utredande av klagomål mot polisen.
            I svaret till kommissionen hänvisar den svenska regeringen till
            6 § i polisförordningen och garanterar att påstådda förseelser
            begångna av anställda hos polisen lämnas till åklagare.
          </note>
          <note>
            Malmöutredningen visar att så inte är fallet.
          </note>
          <note>
            Tvärtom säger JO att polisinspektörer i ett flertal ärenden har
            fattat beslut om huruvida en förundersökning skall inledas eller
            inte innan ärendet lämnats vidare till åklagare för prövning.
            Enbart detta faktum borde fått justitieministern att fundera över
            om det över huvud taget är rimligt att en förseelse begången inom
            polisen skall anmälas till polisen. När man dessutom från JO:s
            sida visar att det i ett flertal ärenden är enligt lagen fel anställda
            som tar upp anmälan, oftast en polisassistent och inte ett polisbefäl,
            måste man ställa sig frågan om det inte är nödvändigt att vidta
            åtgärder som ligger i linje med CPT:s förslag.
          </note>
          <note>
            Justitieministern ser inga skäl till att vidareförmedla JO:s
            rapport till CPT, trots att man från den svenska regeringens sida
            bedyrat att 6 § fungerar utmärkt. Jag tror att vi kommer att få
            svårigheter i vårt samarbete med bl.a. CPT om vi inte har en ärlig
            redovisning. Denna inställning är bara att beklaga.
          </note>
          <note>
            På min fråga huruvida regeringen har för avsikt att kontrollera
            om det i andra polisdistrikt finns samma förhållanden som de i
            Skåne svarar Laila Freivalds att det inte är aktuellt. Jag tycker
            att det borde vara det, både för att lugna dem som befarar att
            missförhållanden finns på flera håll och för att tydligt kunna
            visa att de som hävdar att Skåne är ett undantagsfall faktiskt
            har rätt. Om man inte gör en grundlig utredning kommer misstanken
            att leva vidare och faktiskt undergräva förtroendet både för polisen
            och för åklagarens opartiskhet.
          </note>
          <note>
            Fru talman! I svaret finns enligt mitt förmenande en underskattning
            av de problem som JO pekar på.
          </note>
          <note>
            Att kalla det "ett antal fall" tycker jag är att förminska kritiken.
            Det hade varit mer rättvisande att beskriva problemet med beteckningen
            "det stora antalet fall".
          </note>
          <note>
            I JO-rapporten hänvisas bl.a. till 30 fall av långsam handläggning
            av ärenden. Här handlar det om ärenden mellan 1995 och 1997 som
            inte blivit åtgärdade över huvud taget. Justitieministern hävdar
            att genomströmningstiden 1997-1998 har halverats. Det är möjligt
            att det är på det viset. Ändå skriver JO att ett stort antal av
            1998 års ärenden har blivit liggande utan att några utredningsåtgärder
            har vidtagits. Att åklagaren beslutat om förundersökning och lämnat
            direktiv utan att någonting händer är klart otillfredsställande.
          </note>
          <note>
            I mitt första utkast till interpellation formulerade jag en fråga
            om vad man tänker göra för att komma till rätta med missförhållandena
            i Skåne. Jag kan konstatera att man från regeringens sida uppenbarligen
            inte tänker vidta fler åtgärder, utan förlitar sig på att JO-rapporten
            i sig själv är tillräcklig.
          </note>
          <note>
            Jag skulle nu vilja ställa en fråga till Laila Freivalds: Är
            det inte på det viset att man faktiskt måste överväga i alla fall
            den delen som handlar om anmälan? JO-rapporten visar att det är
            fullt möjligt att gå runt regelsystemet.
          </note>
          <note>
            Anf. 24 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag måste säga att jag reagerar mot att
          </note>
          <note>
            Sten Lundström gör gällande att det skulle vara oärligt att inte
            informera Tortyrkommittén om JO:s rapport. I mitt svar talade
            jag om att den rapporten inte är
          </note>
          <note>
            JO:s slutliga rapport. Regeringens slutrapport till
          </note>
          <note>
            Tortyrkommittén kommer i höst. Då kommer regeringen att redovisa
            JO:s slutrapport. Det är på det sättet frågan bör hanteras. Det
            finns inget oärligt i det.
          </note>
          <note>
            Det är helt klart att det är otillfredsställande förhållanden
            som har kommit fram i JO:s rapport. Det var också skälet till
            att jag redogjorde för vilka åtgärder som redan har vidtagits
            för att komma till rätta med de förhållandena. Jag avvaktar med
            mina egna och regeringens slutsatser till dess JO har avlämnat
            sin slutrapport.
          </note>
          <note type="speaker">
            Anf. 25 STEN LUNDSTRÖM (v):
          </note>
          <note>
            Fru talman! Jag kan konstatera att det borde räcka för justitieministern
            att se de möjligheter som finns i det nuvarande systemet att kringgå
            de regler vi uppenbarligen vill ha i det här landet. Det gäller
            möjligheten för både polis och åklagare att komma runt systemet.
          </note>
          <note>
            Det finns ett annat problem i det hela. 6 §, som innebär att
            direkt överlämna ärendet till åklagare, skall innebära något slags
            trygghet. Jag vill ta upp ett par andra problem som rapporten
            pekar på. Enligt 6 §
          </note>
          <note>
            är det åklagaren som garanterar opartiskhet i utredningen. Av
            rapporten att döma är det inte oproblematiskt. I ett flertal av
            JO-anmärkningarna är det just åklagarmyndigheten som får kritik.
            Det rör sig om ett flertal fall begångna av åklagaren.
          </note>
          <note>
            För det första riktas det kritik mot att åklagaren i ett flertal
            fall dröjt med beslut om huruvida förundersökning skall inledas
            eller inte. Detta gäller för övrigt även under 1998. För det andra
            riktas det kritik mot åklagarens beslut att inte inleda förundersökning
            vid tre tillfällen, varav i alla fall två gäller påstådd misshandel.
            För det tredje riktas det kritik mot ett fall där åklagaren, trots
            ett beslut om att inte inleda förundersökningar, har inhämtat
            skriftligt yttrande från en polisintendent. Ytterligare ett par
            fall finns redovisade.
          </note>
          <note>
            Fru talman! För att ytterligare understryka de problem som finns
            vill jag kort peka på ett fall som inte finns med i JO:s rapport.
          </note>
          <note>
            För ett antal år sedan gjordes en anmälan om en misshandel av
            en omhändertagen. Åklagaren lade ned förundersökningen med motiveringen
            att brott inte kunde styrkas. Trots detta har den omhändertagne
            tilldömts skadestånd i tingsrätten. Tingsrätten har ställt utom
            allt tvivel att den omhändertagnes berättelse är riktig, och åklagarmyndigheten
            har beslutat att inte överklaga fallet vidare efter det att åklagaren
            i och för sig gjort en ny anmälan, men bara för att ytterligare
            en gång lägga ned förundersökningen.
          </note>
          <note>
            Jag beklagar att den rapport JO skrivit och den kritik CPT framfört
            inte fått justitieministern att tydligare överväga något annat
            system när det gäller anmälan av brott mot någon anställd inom
            Polisen.
          </note>
          <note>
            Jag menar att det för de hårt och ärligt arbetande poliserna
            och åklagarna i Sverige skulle vara en klar fördel om det var
            ställt utom allt rimligt tvivel att undersökningar leddes och
            beslutades av en organisation som inte riskerar anses vara partisk.
            Åklagarens i vanliga fall mycket nära samarbete med Polisen gör
            att jag tyvärr inte kan anse att åklagarmyndigheten är den självklara
            lösningen. Det borde vara självklart att anmälaren skall göra
            sin anmälan till någon annan myndighet än den som blir anmäld.
          </note>
          <note>
            Vi kommer att gå vidare i ärendet genom att väcka motioner. Jag
            hoppas att justitieministern än en gång överväger rapporten. Rapporten
            visar att det system som skall tillämpas i 6 § inte är hållbart.
            Det är fullt möjligt att komma runt det. Vi måste ha en ständig
            kontroll utförd av en annan myndighet för att se att systemet
            fungerar. Det borde vara en självklarhet även för justitieministern
            att ha en opartisk anmälningsupptagare.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1998/99:215 om primärvårdsförsöken
          </note>
          <note>
            Anf. 26 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Leif Carlson har frågat mig om jag avser verka för
            att försöksverksamheten med primärvård i kommunal regi skall permanentas.
            Leif Carlson frågar vidare om regeringen är beredd att föreslå
            riksdagen en möjlighet för sjukvårdshuvudmän och kommuner att
            komma överens om att förändra huvudmannaskapet för primärvården.
          </note>
          <note>
            Enligt lagen (1991:1136) om försöksverksamhet med kommunal primärvård
            får en kommun erbjuda primärvård om kommunen och landstinget är
            överens om det och Socialstyrelsen lämnat sitt tillstånd. Av lagen
            framgår att sådan primärvård som kommunen ansvarar för enligt
            försökslagen inte omfattas av landstingets ansvar enligt hälso-
            och sjukvårdslagen.
          </note>
          <note>
            Det innebär att huvudmannaskapet under försökstiden övergår till
            kommunen. Av ursprungligen sju försöksområden bedriver tre kommuner,
            Helsingborg,
          </note>
          <note>
            Katrineholm samt Sigtuna, i dag fortfarande sådan verksamhet.
            Lagen begränsades vid sin tillkomst till att gälla till utgången
            av år 1998.
          </note>
          <note>
            Socialstyrelsen har haft regeringens uppdrag att följa och utvärdera
            försöket. I sin slutrapport konstaterade Socialstyrelsen att man
            vid utvärderingen inte funnit några systematiska eller urskiljbara
            rena försökseffekter av avsett slag. Man konstaterade vidare att
            enbart huvudmannaskapsförändringar inte tycks vara en framkomlig
            väg vare sig för att minska primärvårdens kostnader eller andra
            kostnader för den lokala servicen. Socialstyrelsens samlade bedömning
            var att försöken i sin nuvarande form bör avslutas, men att man
            i de fall man är intresserad av fortsatt samverkan bör överväga
            andra former, t.ex. entreprenadlösningar, i stället för huvudmannaskapsförändringar.
          </note>
          <note>
            I propositionen (prop. 1997/98:113) Nationell handlingsplan för
            äldrepolitiken framhöll regeringen att det i vissa fall finns
            rättsliga hinder för att skapa den organisation och samordning
            av landstingens och kommunernas vård och omsorg som är önskvärd.
          </note>
          <note>
            Man konstaterade att det finns behov av att stärka de lagliga
            förutsättningarna för samverkan. Regeringen uttryckte därför sin
            avsikt att se över frågan och återkomma med förslag till förändringar.
          </note>
          <note>
            Mot bakgrund av inriktningen att se över frågan om samverkansmöjligheterna
            för kommuner och landsting fann regeringen i propositionen (prop.
          </note>
          <note>
            1997/98:189) Patientens ställning det olämpligt att långsiktigt
            ta ställning till den pågående försöksverksamheten med kommunal
            primärvård. I avvaktan på översynen förlängdes därför försöksverksamheten
            till utgången av år 1999.
          </note>
          <note>
            Regeringen avser att inom kort ge en särskild utredare i uppdrag
            att analysera de problem som föreligger vid samverkan mellan bl.a.
            landstingens primärvård och kommunernas vård och omsorg. Utredaren
            skall också lämna förslag till lösningar som förbättrar möjligheterna
            till samverkan på dessa områden. Jag utesluter inte att utredaren
            i det sammanhanget också kan överväga om det finns skäl att införa
            möjligheter för kommuner och landsting att i ökad utsträckning
            kunna komma överens om ansvarsfördelningen av vården och omsorgen.
          </note>
          <note>
            I avvaktan på utredningen är jag i dag inte beredd att ta ställning
            till en eventuell fortsättning av försöksverksamheten med kommunal
            primärvård.
          </note>
          <note type="speaker">
            Anf. 27 LEIF CARLSON (m):
          </note>
          <note>
            Fru talman! Jag får tacka statsrådet för svaret. Jag hoppas att
            han har fått en stärkande promenad hit till riksdagen.
          </note>
          <note>
            Mina frågor föranleddes dels av att de berörda kommunerna behöver
            kunna planera för framtiden, dels för att jag tror att fler försök
            är bra eftersom mångfalden ökar - även om jag inte tror att en
            kommunaliserad primärvård generellt är den lämpligaste lösningen.
            Svaret är svagt, och kommunerna vet fortfarande inte hur det blir
            i framtiden.
          </note>
          <note>
            Jag har hört mig för om försöken i Katrineholm och Sigtuna. Den
            övriga primärvårdsverksamheten upplever försöket som ett hot.
            Därmed uppstår en regional konkurrens, och det tror jag är bra.
            I all sin beskedlighet är det ett steg mot fler aktörer som driver
            likvärdig verksamhet. Det sporrar till förändringar, nya regler
            skapas och invanda mönster bryts.
          </note>
          <note>
            Detta uppskattas också av personalen. Alla anställda inom Sigtunas
            primärvård har framhållit att de vill vara kvar i kommunal regi.
            De anser att de är mer delaktiga, får bättre acceptans och att
            de bättre kan påverka och vidareutveckla den lokala hälso- och
            sjukvården. Med tanke på arbetsmiljön i primärvården i dag är
            det en värdefull signal.
          </note>
          <note>
            Vill huvudmännen förändra huvudmannaskapet bör de få göra det.
            Men då måste de inse behovet av långsiktighet och uthållighet.
            Även staten bör förstå att inga snabba vinster görs vid ett sådant
            försök.
          </note>
          <note>
            Fru talman! Jag har tittat närmare på Sigtunaförsöket. Det redovisas
            genomgående att det inte råder någon skillnad på hur primärvården
            bedrivs. Den enda avvikelse som kan utläsas är att kommuninvånarna
            i Sigtuna har, i jämförelse med genomsnittet i övriga kommuner
            inom det aktuella sjukvårdsområdet, ett något lägre sjukvårdsutnyttjande
            av akutsjukvård och specialistsjukvård, medan primärvården har
            ett högre nyttjande. Det är bra. Primärvården skall vara det första
            alternativ som kommuninvånarna skall välja.
          </note>
          <note>
            Nya sätt att arbeta har vuxit fram. En sammanslagning till hemvård
            av hemsjukvård och hemtjänst har genomförts. Det tog tre år innan
            den eftersträvade effekten uppnåddes av den förändringen. Det
            är en viktig erfarenhet. Som jag har antytt tar det tid att sammanfoga
            kulturer.
          </note>
          <note>
            Konkurrens och nya möjligheter har stimulerat utvecklingen. Sigtunas
            äldreläkare har ansvar för kommuninvånarna i särskilda boendeformer.
            Det finns distriktsläkare med dubbel specialistkompetens som både
            allmänläkare och geriatriker. När det stående klagomålet på ädelreformen
            är just den minskade läkarmedverkan och den låga medicinska kompetensen
            i särskilda boenden visar detta vad som går att göra.
          </note>
          <note>
            Fru talman! Mycket mer skulle kunna nämnas, men jag får avstå
            nu och bara kort beröra de ekonomiska effekterna.
          </note>
          <note>
            Den samordning man har kunnat göra har inneburit att kommunerna
            inom främst hemvård och hemsjukvård har klarat en 60-procentig
            volymökning utan nämnvärda resurstillskott. I jämförelse med sjukvårdsområdets
            övriga primärvård finns alltså i Sigtuna en betydligt högre andel
            av verksamhetspengarna kopplade till den direkta vården.
          </note>
          <note>
            Finns det då, fru talman, inga svaga punkter med en kommunaliserad
            primärvård? Det finns det självfallet. Framför allt måste man
            ha ögonen på kompetensutvecklingen för att kunna kvalitetssäkra
            arbete och säkerställa en medicinsk kompetens. Man har i
          </note>
          <note>
            Sigtuna en obligatorisk intern utbildningsplan för primärvården,
            och det behövs enligt min mening.
          </note>
          <note>
            Fru talman! Utredning kan vara bra, men nog måste väl socialministern
            kunna meddela de kommuner som nu har verksamhet att förändringen
            är bestående, med tanke på deras budgetplanering?
          </note>
          <note>
            Anf. 28 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det gladde mig att Leif Carlson, som har en läkarutbildning,
            hoppades att jag fått en stärkande promenad. Leif Carlson vet,
            just på grund av sin utbildning, hur viktig hälsovård och friskvård
            är för folkhälsan. Han kanske nästa gång i likhet med mig kan
            uppmana folk att ta stärkande promenader.
          </note>
          <note>
            Så går jag över till själva sakfrågan. Det faktiska problemet
            med formerna för samverkan behöver nu utredas. Det är inte bara
            dessa försökskommuner som det handlar om, utan vi har en rad andra
            frågeställningar som handlar om de lagliga förutsättningarna att
            hitta en samverkan, att skapa gemensamma nämnder eller gemensamma
            organ för denna samverkan.
          </note>
          <note>
            Frågan behöver utredas.
          </note>
          <note>
            Det som Sigtuna behöver snabbt besked om är om försöksverksamheten
            skall avslutas i och med utgången av det här året. Vi avser att
            lämna ett besked till försökskommunerna, också till Sigtuna, mycket
            snart. Jag utesluter inte att vi, beroende på att vi behöver utreda
            frågan, också därmed kan förlänga försöksverksamheten.
          </note>
          <note type="speaker">
            Anf. 29 LEIF CARLSON (m):
          </note>
          <note>
            Fru talman! Jag skall inte förlänga debatten särskilt mycket.
            Jag kan meddela att det var i bästa välmening jag sade detta om
            en stärkande promenad -
          </note>
          <note>
            jag tar själv en sådan hit.
          </note>
          <note>
            Det kom ändå ett besked, nämligen att Sigtuna mycket snart får
            ett besked om man skall avsluta försöksverksamheten eller inte.
            Sjukvård är en komplicerad verksamhet, och förändringar behövs,
            men man måste vara medveten om behovet av en långsiktig uthållighet,
            som jag sade förut. Om man gör försök måste man ha en långsiktig
            planeringshorisont, så att de som arbetar med det kan jobba på
            ett rimligt sätt. Därför hoppas jag nu att de försök som ger god
            utdelning och som själva upplever det, från båda huvudmännens
            sida, kommer att få fortsätta och att nya får komma till där man
            är överens. Mångfald är bra för alla. Det visar sig så fort man
            släpper fram försök, och även ett så beskedligt försök som detta,
            att man får nya former och hittar nya vägar. Några av de broar
            som man har talat om att bygga mellan huvudmännen kanske kan bli
            byggda - det har byggts förskräckligt lite jämfört med allt vad
            som har sagts.
          </note>
          <note>
            Försöket är förlängt till utgången av 1999, men man jobbar med
            budgeten nu. Jag hoppas att man väldigt snart får besked, därför
            att annars kan man inte klara planeringen. Det kommer att gå ut
            över vården, som då lever i en osäker miljö.
          </note>
          <note>
            Anf. 30 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Sigtuna skall få besked snabbt, just av de skäl som
            Leif Carlson säger, nämligen att budgetarbetet måste kunna fungera.
            Men från regeringens synpunkt är beskedet mer motiverat av att
            vi måste få klarhet i under vilka omständigheter huvudmannaskapet
            skall kunna växla mellan landsting och kommun.
          </note>
          <note>
            Grundprincipen är naturligtvis att huvudmannaskapet bör ligga
            som nu, dvs. när det gäller sjukvården och primärvården i landstingen
            och när det gäller äldreomsorgen i kommunerna. Frågan som nu skall
            utredas är i vilken mån man skall acceptera överenskommelser mellan
            landstingen och kommunerna om att ändra huvudmannaskapet. Där
            förordade Socialstyrelsen att man skulle gå vidare bara med entreprenader,
            men jag tycker att det är rimligt att utredaren också får möjlighet
            att fundera på om man skall acceptera förhandlingslösningar i
            stället.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1998/99:216 om sjukvården
          </note>
          <note>
            Anf. 31 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Chatrine Pålsson har frågat om regeringen avser att
            vidta några åtgärder med anledning av bristen på vårdplatser,
            om regeringen avser att vidta några åtgärder så att patientens
            önskemål om att få vårdas tillräckligt länge respekteras och vilka
            åtgärder regeringen avser att vidta så att antalet vårdplatser
            ökar i den takt som är önskvärd för att kunna säkra en värdig
            vård för äldre. Slutligen har Chatrine
          </note>
          <note>
            Pålsson frågat vad regeringen avser att vidta för åtgärder för
            att attrahera ungdomar till vårdyrket.
          </note>
          <note>
            Socialstyrelsen konstaterar i en nyligen överlämnad rapport till
            regeringen (En behandlingsgaranti i hälso- och sjukvården - förutsättningar
            och konsekvenser) att det finns många orsaker till de kapacitetsproblem
            som i dag finns i hälso- och sjukvården.
          </note>
          <note>
            De långa väntetiderna till planerade operationer beror till en
            del på kapacitetsbrist - flaskhalsar - i form av personalbrist
            på röntgenavdelningarna och i operationsverksamheten. Den kanske
            viktigaste orsaken är dock att nya operationsmetoder medfört ökade
            behandlingsmöjligheter, vilket lett till successivt vidgade behandlingsindikatorer.
            Antalet operationer för kranskärlssjukdom, grå starr, höftledsförslitning
            etc. har ökat i stort sett kontinuerligt och har aldrig varit
            större än nu. Köerna beror alltså inte på att sjukvården producerar
            mindre, utan tvärtom producerar mer än någonsin.
          </note>
          <note>
            Det andra tillgänglighetsproblemet för patienterna är överbelastade
            akutmottagningar och överbelagda medicinkliniker. Socialstyrelsen
            konstaterar här att det finns en säsongsmässig variation med årligen
            återkommande belastningstoppar tidig vår och sen höst. En annan
            faktor bakom den på många håll förekommande vårdplatsbristen är
            att vissa befintliga vårdplatser eller t.o.m. hela vårdavdelningar
            är stängda på grund av sjuksköterskebrist. När det gäller frågor
            om personalförsörjningen vill jag erinra om att regeringen har
            inrättat en kommission med uppgift att kartlägga utbildningsbehoven
            samt föreslå åtgärder för att underlätta rekryteringen av personal
            till vårdoch omsorgssektorn. Kommissionen skall lämna sitt förslag
            senast den 31 juli 1999.
          </note>
          <note>
            Den kanske allra viktigaste orsaken till överbelastning och överbeläggning
            är emellertid, enligt
          </note>
          <note>
            Socialstyrelsen, att vårdkedjorna inte fungerar på ett tillfredsställande
            sätt. Det finns brister i både
          </note>
          <note>
            "förvården" och "eftervården". Många som i dag kommer till sjukhusens
            akutmottagningar borde ha tagits om hand i primärvården. Det finns
            vidare uppenbara brister i andra ändan av vårdkedjan därför att
            primärvården inte byggts ut i den takt som krävs för att klara
            eftervården och på grund av kvantitativa och kvalitativa brister
            i kommunernas vård och omsorg.
          </note>
          <note>
            Socialstyrelsen pekar på att resursförstärkningar i kombination
            med kloka prioriteringar och effektivisering av vårdkedjan kan
            ge konkreta förbättringar.
          </note>
          <note>
            Regeringen är också beredd att verka för att hälsooch sjukvården
            får resurser för att säkra den framtida tillgängligheten och kvaliteten
            i vården och omsorgen.
          </note>
          <note>
            Vid sidan av det resurstillskott som nu successivt tillförs kommuner
            och landsting under en femårsperiod - de s.k. Perssonpengarna
            - har Socialdemokraterna och Centerpartiet den 15 mars i år träffat
            en överenskommelse om en särskild satsning på vård och omsorg
            under perioden 2002-2004. Bakgrunden till överenskommelsen är
            den försvarsuppgörelse som träffades mellan de båda partierna
            den 2 mars och som innebär att ca 8 miljarder kronor bedöms kunna
            frigöras för insatser inom vård- och omsorgssektorn under de tre
            åren. Målet för överenskommelsen är att kvaliteten och tillgängligheten
            i vården och omsorgen skall förbättras genom ökad närhet och korta
            väntetider i hela landet. I överenskommelsen utpekas särskilt
            fyra områden som bör prioriteras, nämligen primärvård, vård och
            omsorg för äldre, psykiatri samt insatser för ökad tillgänglighet
            och mångfald.
          </note>
          <note>
            Överenskommelsen innebär bl.a. att landstingen och kommunerna
            genom samverkan skall säkra väl fungerande vårdkedjor inom äldrevården.
            Den medicinska kompetensen liksom kvaliteten i övrigt i särskilda
            boendeformer och i hemsjukvården skall förbättras. Tillgången
            till läkarmedverkan i fråga om allmänmedicin och geriatrik skall
            garanteras. Vårdens kvalitet i livets slutskede skall särskilt
            uppmärksammas.
          </note>
          <note>
            En bättre fungerande primärvård och utbyggd äldrevård innebär
            att överbeläggningar på medicinklinikerna kan motverkas genom
            att människor behandlas på rätt nivå i vårdkedjan. Resurstillskottet
            ger också huvudmännen reella förutsättningar att förbättra vårdens
            tillgänglighet i övrigt och påtagligt korta väntetiderna till
            behandling.
          </note>
          <note type="speaker">
            Anf. 32 CHATRINE PÅLSSON (kd):
          </note>
          <note>
            Fru talman! Jag vill börja med att tacka socialministern för
            svaret. Jag kanske skulle ha önskat få mer konkreta svar på mina
            frågor, men vi kanske kan utveckla det under debatten.
          </note>
          <note>
            Jag tycker att grundbulten i all vård och omsorg är den enskilda
            människan. Ingen människa kan bytas ut mot någon annan - alla
            har ett unikt och lika värde.
          </note>
          <note>
            Med den utgångspunkten är det för mig självklart att alla också
            har rätt att få den vård och behandling som tillståndet kräver.
          </note>
          <note>
            Jag vet inte vad socialminister Lars Engqvist kör för bil, men
            jag skulle tro att den bil han kör behöver ställas på verkstaden
            ibland - det behöver ju bilar om vi inte själva kan avhjälpa felen.
            Jag är helt övertygad om att det inte finns en enda svensk som
            kan tänka sig att låta bilen stå på verkstaden i ett år eller
            ett halvår för att det är väntetider. Då säger vi direkt: Då går
            jag till någon annan bilverkstad, som snabbare kan åtgärda felet
            på bilen.
          </note>
          <note>
            Med denna utgångspunkt kan jag inte förstå att vi i Sverige kan
            acceptera så långa väntetider när människokroppen har gått sönder
            och behöver repareras.
          </note>
          <note>
            Har vårt samhälle blivit så materialistiskt att vi hellre ser
            till att bilverkstaden fungerar än att operationsavdelningar och
            sjukvården fungerar?
          </note>
          <note>
            Jag vet att Lars Engqvist inte har varit socialminister så länge,
            men jag har stått i den här kammarens talarstol och diskuterat
            sjukvård och omsorg många gånger. Alldeles för ofta dras de frågorna
            i långbänk.
          </note>
          <note>
            För en människa som har smärtor hela tiden är ett dygn en lång
            tid. Att få vänta i ett halvår på en nödvändig operation kan ses
            som ett oöverstigligt problem.
          </note>
          <note>
            Jag tycker att vi måste ha just den här utgångspunkten, och vi
            måste också kunna be de människor som i dag finns i vårdköerna
            om förlåtelse för att samhället inte kan klara av att fixa det
            här. Eftersom människor har betalat sin skatt har de också betalat
            sin lilla försäkringspremie till vården, och när de behöver den
            vården finns den inte!
          </note>
          <note>
            Jag är naturligtvis glad över att socialministern har pratat
            om flaskhalsarna, men jag är inte nöjd med det, och framför allt
            är inte sjuka människor nöjda med att man pratar om flaskhalsar
            och vill åtgärda dem. Inte förrän de har åtgärdats blir det till
            någonting som de får nytta av.
          </note>
          <note>
            Jag vet att det här är ett akut problem. Vi kan inte begrava
            sådana här saker i utredningar och tro att det skall ordna sig
            om ett par tre år. Vi måste visa på sätt att komma till rätta
            med problemet i dag.
          </note>
          <note>
            Jag tror att vi ibland kan behöva operera i tvåskift.
          </note>
          <note>
            Vi har operationssalar. De används till knappt 30 %
          </note>
          <note>
            av sin kapacitet runtom i landet. Vi har teknisk utrustning,
            och vi har kompetenta medarbetare. Men många av de kompetenta
            medarbetarna får gå från sina jobb därför att man inte har råd
            att ha dem.
          </note>
          <note>
            Jag skulle vilja fråga socialministern vad han i dag, den 16
            april, har att säga till människor som står i en vårdkö. När kan
            de få möjlighet att komma fram i vårdkön, och vilka akuta åtgärder
            är man beredd att vidta?
          </note>
          <note>
            Jag har analyserat de vårdtider vi har på svenska sjukhus i dag
            i världsperspektiv. Vi har världens kortaste vårdtider, och vi
            har ändå världens äldsta befolkning. Min nästa fråga är: Hur rimmar
            det med att man ständigt pressar ned vårdtiderna?
          </note>
          <note type="speaker">
            Anf. 33 LEIF CARLSON (m):
          </note>
          <note>
            Fru talman! Chatrine Pålsson tar i sin interpellation upp några
            viktiga problem i dagens sjukvård, och vi är ense i mycket.
          </note>
          <note>
            Det är riktigt att vi efter det att socialdemokraterna avskaffade
            vårdgarantin 1995 har fått tillbaka gisslet med vårdköer. Det
            är också riktigt att personalens arbetsmiljö har blivit allt sämre
            med allt mindre möjligheter att påverka sin arbetssituation, allt
            mindre inflytande och dåliga löner.
          </note>
          <note>
            Att detta har kunnat ske beror på att landstingen har regionala
            monopol. Man har aldrig behövt bry sig om de anställda - de har
            ju inte kunnat gå någon annanstans. Andra arbetsgivare har inte
            funnits och därmed ingen verklig arbetsmarknad. Nu plötsligt vaknar
            man upp då vanskötseln lett till att personal säger upp sig, flyttar
            eller helt byter yrke. Det är också riktigt att allt färre unga
            söker sig till vårdyrkena;
          </note>
          <note>
            alltfler längtar bort från och allt färre vill börja arbeta i
            landstingens vårdvärld. Det är kontentan av monopolet.
          </note>
          <note>
            Förvisso skall människan vara i centrum, som
          </note>
          <note>
            Chatrine Pålsson säger. Däremot, fru talman, för
          </note>
          <note>
            Chatrine Pålsson ibland, som många kristdemokrater, ett lätt
            populistiskt resonemang när det gäller antalet vårdplatser. Grundat
            på medvetet eller omedvetet felaktig sifferexercis föreslår man
            att minst 20 000
          </note>
          <note>
            vårdplatser skall inrättas till en kostnad av 40 miljarder. Det
            finns skäl att hyfsa den debatten.
          </note>
          <note>
            Chatrine Pålsson påstår ju att vårdköerna beror på brist på vårdplatser.
            Det kan stämma marginellt, när det gäller tillgång till IVA-platser
            och på enstaka ställen där det finns flaskhalsar. Men vid en granskning
            av landets medicinkliniker i år visade det sig att det fanns ca
            300 överbeläggningar. Det är ett marginellt antal, som huvudsakligen
            beror på att vårdkedjorna gentemot kommunerna inte fungerar. Om
            medicinklinikerna fick önska fritt önskade de sig 600 platser
            i en enkät.
          </note>
          <note>
            Som skäl för sina utbyggnadsplaner brukar Kristdemokraterna ange
            att det på 80-talet fanns 117 500
          </note>
          <note>
            vårdplatser vid sjukhus och att det nu finns bara
          </note>
          <note>
            35 000. Drygt 80 000 platser skulle ha försvunnit!
          </note>
          <note>
            Men det är inte en korrekt redovisning. Nästan 35 000
          </note>
          <note>
            överfördes via ädel till kommunerna. De psykiskt sjuka har fått
            möjlighet att vistas i en annan form av vård, utanför sjukhusen,
            vilket gjort att 21 000 platser har kunnat läggas ned. En del
            gick säkert alldeles för fort, och det var inte bra, men jag tror
            inte att någon vill återskapa det som var med hospitalisering
            och annat.
          </note>
          <note>
            Vad det gäller är alltså 60 000 vårdplatser som minskat till
            35 000 under 90-talet. Under denna tid har vårdköerna i stort
            sett halverats, dvs. dagens platsantal stämmer relativt väl överens
            med behovet. Men som jag sade tidigare finns det flaskhalsar.
            Kanske behövs det något tusental - men inga tiotusental! -
          </note>
          <note>
            sjukvårdsplatser. Och förvisso behövs det platser i kommunerna,
            kanske geriatriska jourlinjer på vissa håll och akutgeriatrisk
            hemsjukvård. Men framför allt måste vi se till att vårdkedjorna
            fungerar - på den punkten är vi helt ense.
          </note>
          <note>
            Det är inget negativt att vårdtiderna har kunnat kortas. Sjukhus
            är ingen naturlig vistelseplats. Där regredierar man, förlorar
            sin självbestämmandeförmåga, blir beroende av hjälp som man egentligen
            inte skulle behöva bli beroende av. Det är bra att vårdtiderna
            har minskat. Det skall vi vara glada för. Och varför skall man
            framställa medicinska framsteg som misslyckanden i stället för
            att säga att detta är bra -
          </note>
          <note>
            människan skall vara utanför sjukhusen och där bara kortaste
            möjliga tid.
          </note>
          <note>
            Jag vill fråga både statsrådet och Chatrine Pålsson vad de föreslår
            att man skall göra för att komma åt de bakomliggande grundproblemen
            i vården, de problem som landstingens monopol och begränsade ekonomiska
            överblick med suboptimeringar medför. Det är där problemet ligger.
          </note>
          <note type="speaker">
            Anf. 34 THOMAS JULIN (mp):
          </note>
          <note>
            Fru talman! Som vanligt har Chatrine Pålsson ställt en mycket
            viktig interpellation. Hon tar upp problem som har varit aktuella
            länge och som tyvärr kommer att vara aktuella flera år framöver.
          </note>
          <note>
            Jag har som många andra under hela 90-talet gjort ett flertal
            studiebesök i vården och tydligt sett de problem som Chatrine
            Pålsson beskriver. Jag har besökt sjukhus som trots överbeläggningar
            tvingas att göra ytterligare neddragningar av personal och vårdplatser
            av ekonomiska skäl.
          </note>
          <note>
            Jag har som många andra också mött många av de patienter som
            har farit illa av att stå i kö. Helt nyligen fick jag telefonsamtal
            från en äldre man som har starr på bägge ögonen. Han har fått
            ena ögat opererat, och eftersom han nu ser på det ögat får han
            vänta sex år på att få det andra ögat opererat. Han säger: Jag
            är så gammal så jag lever knappast då. - Detta tycker jag känns
            väldigt otillfredsställande.
          </note>
          <note>
            Jag har också mött personal som har berättat hur sliten den har
            varit. På grund av bristen på vårdplatser har man ibland skrivit
            ut patienter för tidigt. Så nog finns det en platsbrist.
          </note>
          <note>
            Jag har fått uppgifter om att man ibland har haft möjlighet att
            operera i mycket större omfattning, men man har inte haft några
            sängplatser till patienterna efteråt.
          </note>
          <note>
            Jag ser personalbristen som den allvarligaste frågan i dag med
            tanke på den ålderspuckel som finns och som man länge har känt
            till. Personaldirektören i mitt hemlän tog upp denna ålderspuckel
            redan i början av 90-talet, och han varnade för den situation
            som vi har i dag, en mycket akut situation.
          </note>
          <note>
            I Hudiksvall, där jag kommer ifrån, är den yngsta kirurgöverläkaren
            54 år, och vi förstår ju alla vad det kommer att innebära om några
            år, eftersom det inte är något större tillflöde av nya läkare.
          </note>
          <note>
            I Hudiksvall, som på många andra ställen, är det många sjuksköterskor
            som säger upp sig. De har fått nog, vilket de förvarnade om redan
            för många år sedan. De känner att de inte orkar längre.
          </note>
          <note>
            I Hälsingland finns det en väldigt stor brist på distriktsläkare.
            Det försvårar situationen genom att det blir primärvården som
            får ta den första stöten.
          </note>
          <note>
            Jag känner att det är bråttom att komma till rätta med personalsituationen
            inom vården. Jag undrar om socialministern har några tankar på
            några akutåtgärder i det avseendet.
          </note>
          <note>
            Landstingsrådet har skrivit till socialministern med anledning
            av dels den ekonomiska situationen i landstinget, dels personalsituationen.
            Här undrar jag om det finns möjlighet att göra akutinsatser om
            det behövs. De pengar som är aviserade kommer trots allt lite
            längre fram i tiden, och det är ju i dag som situationen är akut.
          </note>
          <note>
            Anf. 35 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Först en upplysning: Jag kör inte bil över huvud
            taget. Jag åker kollektivt. Jag äger ingen bil, men jag har körkort,
            om det skulle behövas. Men framför allt åker jag kollektivt.
          </note>
          <note>
            Vi diskuterar i själva verket tre olika problemställningar.
          </note>
          <note>
            Den första gäller resurserna till vården. Jag anser att svensk
            sjukvård i dess helhet har ett resursproblem. Sjukvården tar för
            liten del av våra gemensamma resurser. Den behöver resurser för
            att kunna anställa mer personal, för att kunna utveckla den medicinska
            tekniken och för att utöka antalet vårdplatser - dock delar jag
            Leif Carlsons bedömning att det knappast kan handla om de tal
            som Kristdemokraterna talar om. Här och var behövs antalet vårdplatser
            byggas ut, men framför allt är det en fråga om att ge möjligheter
            till att anställa mer personal.
          </note>
          <note>
            Vi måste diskutera hur dessa resurser skall tillföras. Det går
            inte att hela tiden klaga på bristande resurser eller för lite
            personal i sjukvården och sedan förvägra landstingen eller staten
            att verkligen hitta instrument för att tillföra dessa resurser.
          </note>
          <note>
            Socialdemokraterna, Vänsterpartiet och Miljöpartiet har nu för
            de närmaste åren och Socialdemokraterna och Centerpartiet för
            en period som sträcker sig från 2002 till 2004 tillsammans lagt
            upp en plan som innebär att fr.o.m. i dag och under de närmaste
            fem åren tillför staten 17 miljarder till kommuner och landsting
            att användas för skola, vård och omsorg.
          </note>
          <note>
            När det gäller de särskilda pengar som vi har kommit överens
            om med Centerpartiet att flytta från försvaret till vården skall
            dessa specialdestineras just till vård och omsorg. Men det betyder
            en mycket kraftig resursöverföring som ger möjlighet för sjukvårdshuvudmännen
            och för kommunerna att under de kommande åren planera för en utökning
            så att de kan anställa mer folk och se till att det blir fler
            läkare, sjuksköterskor och mer övrig personal i sjukvården.
          </note>
          <note>
            Det är viktigt att vi är beredda att bana väg för detta. Vi kommer
            aldrig att lösa sjukvårdens problem om vi inte är beredda att
            se till att sjukvården får de pengar som behövs.
          </note>
          <note>
            Den andra frågan är en principfråga som Leif
          </note>
          <note>
            Carlson driver. Det gäller frågan om vem som skall vara sjukvårdshuvudman.
            Jag anser att landstingen och kommunerna skall vara sjukvårdshuvudmän
            också i framtiden. Det anser jag av principiella skäl.
          </note>
          <note>
            Om vi skall ha en sjukvård som utvecklas efter allemansrättens
            principer - tillgänglig för alla och gemensamt finansierad - skall
            den också vara tillgänglig för oss medborgare när det gäller att
            påverka sjukvårdens utveckling.
          </note>
          <note>
            Som medborgare vill jag ha möjlighet att diskutera med de politiker
            som jag väljer om hur jag vill att sjukvården skall utvecklas.
            Vi kan bara garantera en allemansrätt i svensk sjukvård om den
            grundas på en demokratisk organisation i landstingen och i kommunerna.
          </note>
          <note>
            Den tredje frågan är en prioriteringsfråga inom sjukvården. Vi
            är nog alla tre överens om att den viktigaste frågan nu är att
            utveckla primärvården och äldreomsorgen. Det är där som vi har
            flaskhalsarna.
          </note>
          <note>
            Det är för många människor som inte ser någon annan möjlighet
            än att åka till akutmottagningarna på de stora sjukhusen. Endera
            är de inte informerade om primärvårdens möjligheter eller också
            tilltror de inte primärvården möjligheter att omedelbart hjälpa
            dem.
          </note>
          <note>
            Det är alldeles för många människor som stannar på sjukhusen
            när de egentligen borde få vård och omsorg inom äldreomsorgen.
            Det är där som vi måste satsa de nya resurserna.
          </note>
          <note>
            Detta är ett viktigt konstaterande. Då kommer vi in på hur vi
            själva för debatten. Om vi tror att sjukhusen har stora resursproblem,
            om vi tror att bekymret enbart gäller sjukhusens och specialklinikernas
            resurser missar vi poängen. Vi löser sjukvårdens problem främst
            genom att satsa på primärvården och äldreomsorgen.
          </note>
          <note type="speaker">
            Anf. 36 CHATRINE PÅLSSON (kd):
          </note>
          <note>
            Fru talman! Jag vill börja med att säga att jag är oerhört glad
            över de resursförstärkningar som man är beredd att göra. Det är
            ju trots allt annat ljud i skällan nu än vad det var 1995 och
            1996 då socialdemokraterna också hade regeringsansvar. Från 1995
            och fram till nu är det 36 000 personer som har förlorat sina
            jobb inom kommuner och landsting.
          </note>
          <note>
            Leif Carlson försöker att nita mig i min sifferexcersis. Men
            detta är ju inte ett sådant forum där vi kan stå och debattera
            med varandra.
          </note>
          <note>
            I Aftonbladet från den 3 mars skriver man om barnpsykiatrin,
            Lars Engqvist. Där står det att ca
          </note>
          <note>
            10 000 unga människor mellan 10 och 15 år bär på självmordstankar.
            Det står vidare att väntetider på fem månader inte är ovanliga.
            Är det ett välfärdsland när våra barn och ungdomar är så nedbrutna
            så att de inte vet om de orkar leva, samtidigt som de kan få vänta
            fem månader för att få hjälp?
          </note>
          <note>
            Tidningen Dagens Medicin har haft en artikelserie. Hematologen
            Sigvard Olsson, som också är vetenskapligt råd i Socialstyrelsen
            - det handlar alltså inte om vilken person som helst - skriver:
          </note>
          <note>
            "Klockan 16 har jag skrivit ut 7 patienter och skäms över att
            jag sökt övertyga en 8:e om utskrivning trots att han är svårt
            sjuk och kämpat länge. Han hade kommit direkt till vår avdelning
            för att få sina blodtransfusioner och sedan åka hem. Nu orkade
            han inte och jag stod där och försökte i sinnet blockera alla
            hans kloka argument. Vidrigt!"
          </note>
          <note>
            Sigvard Olsson skrev alltså ett brev till Olof Edhag på Socialstyrelsen.
            I brevet skriver han vidare:
          </note>
          <note>
            "Måste få lätta mitt hjärta efter en bakjourshelg med erfarenheter
            som gör att jag ställer mig frågan om det är lämpligt att jag
            fortsätter som vetenskapligt råd i socialstyrelsen." Sigvard Olsson
            arbetar i Göteborgsområdet, på Mölndals sjukhus.
          </note>
          <note>
            Det skedde en rundringning för att det behövdes
          </note>
          <note>
            600 platser nu. Det var inte så att man fritt fick välja.
          </note>
          <note>
            En del har ju ändå som verksamhetsföreträdare varit med och dragit
            ned på antalet platser.
          </note>
          <note>
            Jag förstår inte varför utgångspunkten skall vara medelvårdstider,
            landsting, kommuner och huvudmannaskap. Jag vill se människan
            som huvudperson, den sjuka människan. Vad vill den sjuka människan?
          </note>
          <note>
            Jag tycker inte att en enda sjuk människa skall mötas av argumentet
            för att inte bli inlagd på sjukhus:
          </note>
          <note>
            Vi har ingen plats för dig.
          </note>
          <note>
            Gör man den medicinska bedömningen att en människa behöver vård,
            skall det finnas plats för vederbörande. Detta har många djupa
            dimensioner.
          </note>
          <note>
            När det gäller medelvårdtiderna skulle jag vilja fråga Lars Engqvist:
            Vad är det som gör att vi i Sverige är så rysligt lyckliga över
            korta medelvårdtider, när det ingen annanstans i hela världen
            är någon fjäder i hatten att ha korta vårdtider? Det beror väl
            på vilken människa det är fråga om, vilka förutsättningarna är,
            om vederbörande är ensam hemma eller inte.
          </note>
          <note>
            Det skall inte vara modenycker i svensk sjukvård, utan den enskilda
            människan skall få den vård och omsorg man behöver, och vi är
            alla olika.
          </note>
          <note type="speaker">
            Anf. 37 LEIF CARLSON (m):
          </note>
          <note>
            Herr talman! Förvisso är det på det sättet, som
          </note>
          <note>
            Chatrine Pålsson säger, att den sjuka människan skall ha vård
            när hon behöver. Köerna är ett gissel. Vad gäller den kapacitetsbrist
            som ligger bakom köerna är regering och landsting tillsammans
            direkt ansvariga, för regeringen abdikerade från vården genom
            att inte se till att landstingen skötte specialistutbildningen.
          </note>
          <note>
            Kompetenta och erfarna läkare hindrades från att arbeta därför
            att de hade fyllt 65 år. Det är klart att det då blir kapacitetsbrist,
            att man inte kan operera på grund av brist på kompetent personal.
          </note>
          <note>
            Landstingen har kreerat en arbetsmiljö som lett till vantrivsel
            och flykt från vården och har misskött ST-
          </note>
          <note>
            utbildningarna under många år, så att det föreligger specialistbrist
            i många år framåt. Landstingen ser inte kostnaderna annat än i
            den egna verksamheten. De ser inte samhällseffekterna, och det
            leder till suboptimeringar och bristande resursutnyttjande.
          </note>
          <note>
            Herr talman! Vi är överens om att god vård för sjuka, god vård
            av gamla och människor i livets slutskede är grundpelare i ett
            humanitärt samhälle. Men jag tror inte att det kan leda till att
            man behöver
          </note>
          <note>
            20 000 vårdplatser och kanske 40 miljarder kronor.
          </note>
          <note>
            För dessa pengar kan man göra väldigt mycket mer och bättre saker
            för vård och människor. Det behövs bättre medicinsk kompetens
            i särskilt boende, mer personal, bättre löner, bättre fungerande
            vårdkedjor och bättre möjligheter att ge kvalificerad vård utanför
            sjukhusen med övergångsformer.
          </note>
          <note>
            Jag hoppas och tror att kristdemokraterna och
          </note>
          <note>
            Chatrine Pålsson kommer att delta i en seriös debatt om hur sjukvårdens
            resurser bäst skall komma de behövande till del och vilka förändringar
            som då behövs, men då måste man lämna socialdemokraternas landstingsfixering.
            Det finns ju faktiskt en riksdag som är demokratisk.
          </note>
          <note>
            Många undersökningar visar att om man effektiviserade vården
            och om man inte hade planekonomin, skulle effektiviseringspotentialen
            ligga på mellan 16
          </note>
          <note>
            och 30 miljarder kronor. Det skulle alltså handla om väldiga
            belopp om man fick in konkurrens och mångfald.
          </note>
          <note>
            Att ge pengar till en dåligt fungerande organisation löser inga
            problem. Det riskerar ju inte bara att förskjuta nödvändiga lösningar,
            utan det riskerar också att direkt försvåra alla åtgärder. Det
            är ju faktiskt så att landstingen är en del av sjukvårdens problem,
            inte en del i problemens lösning.
          </note>
          <note type="speaker">
            Anf. 38 THOMAS JULIN (mp):
          </note>
          <note>
            Herr talman! Jag håller med socialministern om att det är viktigt
            att utveckla primärvården och att den också måste få resurser
            att göra det. Det har den ju hittills inte fått. Primärvården
            har fått utökade arbetsuppgifter, men resurserna har uteblivit.
            Dessutom finns bristen, som jag beskrev tidigare, att man på många
            ställen inte har tillräckligt med läkare.
          </note>
          <note>
            I svaret hörde jag inte socialministern nämna så mycket om den
            akuta personalbristen. Den goda vården handlar ju om att ha tillräckligt
            med personal, och det är ju personalen som är det viktigaste.
          </note>
          <note>
            Helt nyligen fick jag höra att väntetiderna många gånger skapar
            ett problem som vi inte tänker på, nämligen läkemedelsmissbruk.
            Jag har hört att många som har gått och väntat på vård väldigt
            länge och som har åkommor som orsakat smärtor under alltför lång
            tid använder sig av preparat som gör att de sedan återfinns i
            missbruksgruppen. Detta fick jag höra vid ett studiebesök nyligen.
            En fråga som är aktuell är ju att man skall hålla nere läkemedelskonsumtionen
            så mycket som möjligt. Det hänger också ihop med att patienter
            får vänta för länge.
          </note>
          <note>
            Anf. 39 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Som statsråd och ansvarig för sjukvårdsfrågorna
            får man väldigt många brev om hur det är i sjukvården från patienter
            och personal av olika kategorier. Om man lyssnar till Chatrine
            Pålsson och också till Leif Carlson skulle man kunna tro att alla
            dessa brev handlar om elände.
          </note>
          <note>
            Det finns delar av svensk sjukvård som faktiskt fungerar alldeles
            utmärkt. Det finns personal som gör strålande insatser, och det
            finns väldigt många patienter som efter att ha fått vård konstaterar
            att de är mycket nöjda och tacksamma för det bemötande och den
            vård de fått.
          </note>
          <note>
            Jag tror att det är viktigt att konstatera detta, därför att
            det har nämligen också en ideologisk betydelse. De landsting som
            vi talar om kan uppenbart vara sjukvårdshuvudmän för alldeles
            lysande sjukhus och väl fungerande primärvård. Kommunerna kan
            också vara ansvariga för väl fungerande äldreomsorg.
          </note>
          <note>
            Jag har åkt runt i landet och sett att det finns offentligt ägda
            sjukhus men också privata sjukvårdsföretag och inom primärvården
            såväl offentligt ägda vårdcentraler som privata läkarstationer
            som fungerar och där samhället är sjukvårdshuvudman.
          </note>
          <note>
            Jag vill alltså hävda att landstingen och kommunerna skall vara
            en del av problemens lösning. De skall se till att sjukvården
            i framtiden får de resurser som behövs, de skall organisera sin
            verksamhet så att bristproblemen löses och se till att rekrytera
            personal.
          </note>
          <note>
            Det är viktigt att vi har en nyanserad bild. Problemen är omfattande.
            Det är en stor utmaning för oss som är politiskt ansvariga att
            lösa problemen genom att se till att resurserna finns. Sedan får
            vi överlåta till professionen att sköta verksamheten.
          </note>
          <note>
            Jag delar alltså inte denna totalt negativa skildring av svensk
            sjukvård som Leif Carlson ger, men jag tror att den förklaras
            av att han i själva verket är ute efter att riva ned själva fundamentet
            organisatoriskt när det gäller sjukvården.
          </note>
          <note>
            Sedan vill jag påpeka för Chatrine Pålsson att om man talar om
            förhållandena i Göteborg eller för den delen i Stockholmsområdet
            eller i Skåne bör man vara medveten om att fr.o.m. den 1 januari
            i år har de borgerliga partierna ansvar för sjukvården i Västra
          </note>
          <note>
            Götaland, i Stockholms län och i Skåne. Det är en enorm utmaning
            för dem att lösa problemen, men det är de som skall göra det.
          </note>
          <note>
            När det gäller resursfördelningen inom sjukvården i Västra Götaland
            är det, såvitt jag förstår, Chatrine
          </note>
          <note>
            Pålssons partivänner som i hög grad har chans att göra någonting
            åt problemen. Vi får inte förväxla våra uppgifter så att vi tror
            att vi här i riksdagen skall bestämma hur man fördelar resurser
            inom sjukvården i Västra Götaland. Det får den borgerliga majoriteten
            i landstinget där ta ansvar för.
          </note>
          <note type="speaker">
            Anf. 40 CHATRINE PÅLSSON (kd):
          </note>
          <note>
            Herr talman! Det är riktigt att man har ett ansvar på lokal nivå,
            och att vi efter valet har ansvar där är också riktigt. Men allt
            elände kan ju inte ha börjat under de senaste månaderna. Det är
            det första. Det andra är att man måste få resurser från staten
            för att kunna lösa problemen.
          </note>
          <note>
            Våra krav på ökat antal vårdplatser gäller alla områden: inom
            äldrevården, psykiatrin och den somatiska vården. Vi har som sagt
            glädjande nog professor
          </note>
          <note>
            Jerzy Einhorn, som har en lång sjukvårdserfarenhet och som också
            har varit med och gjort behovsanalysen.
          </note>
          <note>
            Jag vill inte måla allt i svart, för allt är inte svart, men
            det är alldeles för många i dag som lider av en sjuk vård. Så
            länge det finns människor som lider av att inte få vård i rätt
            tid, av att inte få ett korrekt bemötande och av att få vänta
            och lida, är jag inte nöjd som politiker. Jag vill ha en sjukvård
            där människan skall få bli betydelsefull och där inte det materiella
            skall gå först.
          </note>
          <note>
            När det gäller huvudmannaskapet håller jag med
          </note>
          <note>
            Leif om att det nog är bra att få lite konkurrens. Jag har jobbat
            i svensk sjukvård sedan 1965. Det vet säkert socialministern också.
            Jag har sett tabeller på att människor som börjar arbeta i en
            annan form, i en privat verksamhet, ofta är mycket nöjda. Jag
            har sett siffror på upp till 75 % fler nöjda i privata verksamheter.
            Det måste jag ta till mig. Då får jag också se till att skapa
            förutsättningar för att man har en verksamhet där man trivs. Glada,
            trygga och positiva medarbetare ger också glad, trygg och positiv
            vård. Och när det gäller vården är det viktigt att personalen
            är trygg och trivs. Jag ser fram emot, Lars Engqvist, att vi får
            många sådana här debatter och att vi skall kunna komma överens
            om bra lösningar till fördel för sjuka människor i vårt land.
          </note>
          <note>
            Anf. 41 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Jag glömde i mitt förra inlägg att kommentera Thomas
            Julins problematiserande fråga om personalrekryteringen. Det är
            ingen tvekan om att vi nu står inför stora problem när det gäller
            rekrytering av personal. Det gäller naturligtvis sjuksköterskor
            i stor utsträckning, men det gäller också läkare.
          </note>
          <note>
            Jag tror att nedskärningarna i svensk sjukvård under 90-talet
            är en del av bakgrunden till de problem vi nu står inför. Många
            lämnade sjukvården i en föreställning att denna inte i framtiden
            skulle behöva så mycket personal. De som blev kvar i sjukvården
            är i mycket stor utsträckning nu i den åldern att vi kan räkna
            med att de kommer att lämna sjukvården under den närmaste tioårsperioden.
          </note>
          <note>
            Vi behöver alltså satsa på ökad utbildning. Vi behöver förstärka
            utbildningsresurserna för alla personalkategorier, också läkare.
            Vi behöver också naturligtvis se till att förutsättningarna för
            att locka människor till vården ökar genom att skapa bättre arbetsvillkor,
            bättre arbetsmiljö, bättre karriärmöjligheter och bättre personliga
            utvecklingsmöjligheter. Vi får nog också räkna med att vi i framtiden
            kommer att få se över löneläget i svensk sjukvård.
          </note>
          <note>
            Många av de här problemställningarna kommer den särskilda kommission
            som handlar om rekrytering av personal till vården att redovisa
            till sommaren. Då skall den särskilda kommissionen göra sin slutrapport.
          </note>
          <note>
            Till Chatrine Pålsson vill jag påpeka att när vi talar om huvudmän
            talar vi om ansvaret för sjukvårdens resurser lokalt och regionalt.
            Att landstingen är sjukvårdshuvudmän behöver inte innebära att
            all produktion av sjukvård skall ske av landstinget självt. Här
            kan många entreprenörer bidra. Min grundfråga är egentligen huruvida
            kd står för att slå vakt om landstingen som sjukvårdshuvudmän,
            inte frågan om ifall vi skall acceptera privata entreprenörer,
            för det gör jag också.
          </note>
          <note>
            Överläggningen var härmed avslutad.
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1998/99:Kr7-Kr19 till kulturutskottet
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1998/99:99 Sammanslagningen av Telia AB och
          </note>
          <note>
            Telenor AS
          </note>
          <note>
            Konstitutionsutskottets betänkanden
          </note>
          <note>
            1998/99:KU18 Staten och trossamfunden - begravningsverksamheten,
            kulturminnena, personalen, avgiftsbetalningen, m.m.
          </note>
          <note>
            1998/99:KU23 Massmediefrågor
          </note>
          <note>
            Justitieutskottets betänkande
          </note>
          <note>
            1998/99:JuU9 Ekonomisk brottslighet
          </note>
          <note>
            Utrikesutskottets betänkanden
          </note>
          <note>
            1998/99:UU13 Krigsmaterielexport
          </note>
          <note>
            1998/99:UU6 Europa-Medelhavsavtalet med Jordanien
          </note>
          <note>
            1998/99:UU7 Partnerskaps- och samarbetsavtalet mellan EU och
            Turkmenistan
          </note>
          <note>
            Näringsutskottets betänkande
          </note>
          <note>
            1998/99:NU10 Vissa mineralpolitiska frågor
          </note>
          <note>
            Arbetsmarknadsutskottets betänkande
          </note>
          <note>
            1998/99:AU8 Vissa arbetsrättsliga frågor
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den15 april
          </note>
          <note>
            1998/99:535 av Murad Artin (v) till utrikesministern
          </note>
          <note>
            Valet i Turkiet
          </note>
          <note>
            1998/99:536 av Berit Jóhannesson (v) till utrikesministern
          </note>
          <note>
            Ammunition med DU (depleted uranium)
          </note>
          <note>
            den 16 april
          </note>
          <note>
            1998/99:537 av Carina Hägg (s) till statsministern
          </note>
          <note>
            Natos firande
          </note>
          <note>
            1998/99:538 av Carina Hägg (s) till näringsministern
          </note>
          <note>
            Patentansökningar på engelska
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 20 april.
          </note>
          <note>
            11 § Kammaren åtskildes kl. 11.13.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 7 § anf. 36 (delvis) och av förste vice talmannen
            därefter till sammanträdets slut.
          </note>
          <note>
            Innehållsförteckning
          </note>
          <note>
            1 § Anmälan om fördröjda svar på interpellationer 1
          </note>
          <note>
            2 § Svar på interpellation 1998/99:211 om polisen i storstadsområden
            1
          </note>
          <note>
            Anf. 1 Justitieminister LAILA FREIVALDS (s) 1
          </note>
          <note>
            Anf. 2 KARIN PILSÄTER (fp) 2
          </note>
          <note>
            Anf. 3 JEPPE JOHNSSON (m) 3
          </note>
          <note>
            Anf. 4 Justitieminister LAILA FREIVALDS (s) 3
          </note>
          <note>
            Anf. 5 KARIN PILSÄTER (fp) 4
          </note>
          <note>
            Anf. 6 JEPPE JOHNSSON (m) 5
          </note>
          <note>
            Anf. 7 Justitieminister LAILA FREIVALDS (s) 5
          </note>
          <note>
            Anf. 8 KARIN PILSÄTER (fp) 5
          </note>
          <note>
            3 § Svar på interpellation 1998/99:206 om kvinnomisshandel 6
          </note>
          <note>
            Anf. 9 Justitieminister LAILA FREIVALDS (s) 6
          </note>
          <note>
            Anf. 10 JEPPE JOHNSSON (m) 7
          </note>
          <note>
            Anf. 11 ELISEBEHT MARKSTRÖM (s) 7
          </note>
          <note>
            Anf. 12 Justitieminister LAILA FREIVALDS (s) 8
          </note>
          <note>
            Anf. 13 JEPPE JOHNSSON (m) 8
          </note>
          <note>
            Anf. 14 ELISEBEHT MARKSTRÖM (s) 9
          </note>
          <note>
            Anf. 15 Justitieminister LAILA FREIVALDS (s) 9
          </note>
          <note>
            Anf. 16 JEPPE JOHNSSON (m) 9
          </note>
          <note>
            Anf. 17 Justitieminister LAILA FREIVALDS (s) 10
          </note>
          <note>
            4 § Svar på interpellation 1998/99:220 om Öresundsförbindelsen
            10
          </note>
          <note>
            Anf. 18 Justitieminister LAILA FREIVALDS (s) 10
          </note>
          <note>
            Anf. 19 GUN HELLSVIK (m) 10
          </note>
          <note>
            Anf. 20 Justitieminister LAILA FREIVALDS (s) 11
          </note>
          <note>
            Anf. 21 GUN HELLSVIK (m) 11
          </note>
          <note>
            5 § Svar på interpellation 1998/99:231 om polisens internutredningar
            12
          </note>
          <note>
            Anf. 22 Justitieminister LAILA FREIVALDS (s) 12
          </note>
          <note>
            Anf. 23 STEN LUNDSTRÖM (v) 13
          </note>
          <note>
            Anf. 24 Justitieminister LAILA FREIVALDS (s) 13
          </note>
          <note>
            Anf. 25 STEN LUNDSTRÖM (v) 13
          </note>
          <note>
            6 § Svar på interpellation 1998/99:215 om primärvårdsförsöken
            14
          </note>
          <note>
            Anf. 26 Socialminister LARS ENGQVIST (s) 14
          </note>
          <note>
            Anf. 27 LEIF CARLSON (m) 15
          </note>
          <note>
            Anf. 28 Socialminister LARS ENGQVIST (s) 15
          </note>
          <note>
            Anf. 29 LEIF CARLSON (m) 15
          </note>
          <note>
            Anf. 30 Socialminister LARS ENGQVIST (s) 16
          </note>
          <note>
            7 § Svar på interpellation 1998/99:216 om sjukvården 16
          </note>
          <note>
            Anf. 31 Socialminister LARS ENGQVIST (s) 16
          </note>
          <note>
            Anf. 32 CHATRINE PÅLSSON (kd) 17
          </note>
          <note>
            Anf. 33 LEIF CARLSON (m) 17
          </note>
          <note>
            Anf. 34 THOMAS JULIN (mp) 18
          </note>
          <note>
            Anf. 35 Socialminister LARS ENGQVIST (s) 18
          </note>
          <note>
            Anf. 36 CHATRINE PÅLSSON (kd) 19
          </note>
          <note>
            Anf. 37 LEIF CARLSON (m) 19
          </note>
          <note>
            Anf. 38 THOMAS JULIN (mp) 20
          </note>
          <note>
            Anf. 39 Socialminister LARS ENGQVIST (s) 20
          </note>
          <note>
            Anf. 40 CHATRINE PÅLSSON (kd) 21
          </note>
          <note>
            Anf. 41 Socialminister LARS ENGQVIST (s) 21
          </note>
          <note>
            8 § Hänvisning av ärenden till utskott 21
          </note>
          <note>
            9 § Bordläggning 21
          </note>
          <note>
            10 § Anmälan om frågor för skriftliga svar 22
          </note>
          <note>
            11 § Kammaren åtskildes kl. 11.13. 22
          </note>
        </div>
      </body>
    </text>
  </TEI>
</teiCorpus>
