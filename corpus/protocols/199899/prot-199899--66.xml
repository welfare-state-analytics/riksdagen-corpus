<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--66</head>
          <docDate when="1999-03-10">1999-03-10</docDate>
        </div>
      </front>
      <body>
        <div>
          <note>
            19.00 - 19.36
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 4 mars.
          </note>
          <note>
            2 § Anmälan om kompletteringsval till vissa utskott
          </note>
          <note>
            Talmannen meddelade att Socialdemokraternas riksdagsgrupp på
            grund av uppkommen vakans anmält Nikos Papadopoulos som ledamot
            i lagutskottet efter Roland Larsson samt under Lena Sandlins ledighet
            anmält hennes ersättare Lars Lilja som ledamot i skatteutskottet
            och som suppleant i kulturutskottet.
          </note>
          <note>
            Talmannen förklarade valda till
          </note>
          <note>
            ledamot i lagutskottet
          </note>
          <note>
            Nikos Papadopoulos (s)
          </note>
          <note>
            ledamot i skatteutskottet
          </note>
          <note>
            Lars Lilja (s)
          </note>
          <note>
            suppleant i kulturutskottet
          </note>
          <note>
            Lars Lilja (s)
          </note>
          <note>
            3 § Meddelande om särskilt anordnad debatt
          </note>
          <note>
            Talmannen meddelade att särskilt anordnad debatt om Agenda 2000
            skulle hållas onsdagen den 17 mars kl. 9.00.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:64 till försvarsutskottet
          </note>
          <note>
            1998/99:72 till justitieutskottet
          </note>
          <note>
            1998/99:74 till försvarsutskottet
          </note>
          <note>
            Skrivelser
          </note>
          <note>
            1998/99:61 till utrikesutskottet
          </note>
          <note>
            1998/99:63 till miljö- och jordbruksutskottet
          </note>
          <note>
            Motioner
          </note>
          <note>
            1998/99:Sk19-Sk21 till skatteutskottet
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkande 1998/99:UU3
          </note>
          <note>
            6 § Beslut om utskottsärenden som slutdebatterats den 3 mars
          </note>
          <note>
            SkU13 Vissa punktskattefrågor
          </note>
          <note>
            Mom. 1 (energibeskattningens allmänna inriktning)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. utskottets hemställan med den ändring som föranleddes av bifall
            till mot. U507 yrk. 8 (fp)
          </note>
          <note>
            Förberedande votering:
          </note>
          <note>
            Kammaren biträdde res. 1 med acklamation.
          </note>
          <note>
            Huvudvotering:
          </note>
          <note>
            174 för utskottet
          </note>
          <note>
            71 för res. 1
          </note>
          <note>
            68 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 34 v, 1 kd, 17 c, 1 mp
          </note>
          <note>
            För res. 1: 71 m
          </note>
          <note>
            Avstod: 1 m, 1 v, 38 kd, 13 fp, 15 mp
          </note>
          <note>
            Frånvarande: 10 s, 10 m, 8 v, 3 kd, 1 c, 4 fp
          </note>
          <note>
            Gunilla Tjernberg (kd) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 2 (jordbrukets energiskatt)
          </note>
          <note>
            1. utskottet
          </note>
          <note>
            2. res. 3 (kd, m)
          </note>
          <note>
            3. res. 4 (c)
          </note>
          <note>
            Förberedande votering:
          </note>
          <note>
            112 för res. 3
          </note>
          <note>
            19 för res. 4
          </note>
          <note>
            181 avstod
          </note>
          <note>
            37 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            170 för utskottet
          </note>
          <note>
            113 för res. 3
          </note>
          <note>
            29 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 35 v, 16 mp
          </note>
          <note>
            För res. 3: 73 m, 39 kd, 1 fp
          </note>
          <note>
            Avstod: 17 c, 12 fp
          </note>
          <note>
            Frånvarande: 12 s, 9 m, 8 v, 3 kd, 1 c, 4 fp
          </note>
          <note>
            Mom. 8 (regional differentiering)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets hemställan med den ändring som föranleddes av bifall
            till mot. Sk698 (kd)
          </note>
          <note>
            3. utskottets hemställan med den ändring som föranleddes av bifall
            till mot. Sk724 (v)
          </note>
          <note>
            Förberedande votering:
          </note>
          <note>
            6 för mot. Sk698
          </note>
          <note>
            27 för mot. Sk724
          </note>
          <note>
            279 avstod
          </note>
          <note>
            37 frånvarande
          </note>
          <note>
            Kammaren biträdde mot. Sk724.
          </note>
          <note>
            Gunilla Tjernberg och Erling Wälivaara (båda kd)
          </note>
          <note>
            anmälde att de avsett att rösta ja men markerats ha avstått från
            att rösta.
          </note>
          <note>
            Huvudvotering:
          </note>
          <note>
            281 för utskottet
          </note>
          <note>
            19 för mot. Sk724
          </note>
          <note>
            13 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 73 m, 10 v, 37 kd, 16 c, 9 fp, 16
          </note>
          <note>
            mp
          </note>
          <note>
            För mot.: 19 v
          </note>
          <note>
            Avstod: 6 v, 2 kd, 1 c, 4 fp
          </note>
          <note>
            Frånvarande: 11 s, 9 m, 8 v, 3 kd, 1 c, 4 fp
          </note>
          <note>
            Gunilla Tjernberg (kd) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 9 (fordonsskatt på dieseldrivna personbilar)
          </note>
          <note>
            1. utskottet
          </note>
          <note>
            2. res. 13 (v)
          </note>
          <note>
            3. res. 14 (c)
          </note>
          <note>
            Förberedande votering:
          </note>
          <note>
            36 för res. 13
          </note>
          <note>
            18 för res. 14
          </note>
          <note>
            258 avstod
          </note>
          <note>
            37 frånvarande
          </note>
          <note>
            Kammaren biträdde res. 13.
          </note>
          <note>
            Huvudvotering:
          </note>
          <note>
            186 för utskottet
          </note>
          <note>
            35 för res. 13
          </note>
          <note>
            92 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 1 m, 38 kd, 1 c, 10 fp, 16 mp
          </note>
          <note>
            För res. 13: 35 v
          </note>
          <note>
            Avstod: 72 m, 1 kd, 16 c, 3 fp
          </note>
          <note>
            Frånvarande: 11 s, 9 m, 8 v, 3 kd, 1 c, 4 fp
          </note>
          <note>
            Leif Carlson (m) anmälde att han avsett att avstå från att rösta
            men markerats ha röstat ja.
          </note>
          <note>
            Mom. 11 (åkerinäringen, m.m.)
          </note>
          <note>
            1. utskottet
          </note>
          <note>
            2. res. 15 (kd, m)
          </note>
          <note>
            Votering:
          </note>
          <note>
            197 för utskottet
          </note>
          <note>
            113 för res. 15
          </note>
          <note>
            2 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 34 v, 1 kd, 17 c, 9 fp, 16 mp
          </note>
          <note>
            För res. 15: 73 m, 38 kd, 2 fp
          </note>
          <note>
            Avstod: 2 fp
          </note>
          <note>
            Frånvarande: 11 s, 9 m, 9 v, 3 kd, 1 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU3 Radio- och TV-frågor
          </note>
          <note>
            Mom. 1 (det framtida public service-uppdragets innehåll)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            217 för utskottet
          </note>
          <note>
            74 för res. 1
          </note>
          <note>
            20 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 12 v, 39 kd, 17 c, 13 fp, 16 mp
          </note>
          <note>
            För res. 1: 73 m, 1 v
          </note>
          <note>
            Avstod: 20 v
          </note>
          <note>
            Frånvarande: 11 s, 9 m, 10 v, 3 kd, 1 c, 4 fp
          </note>
          <note>
            Lars Bäckström (v) anmälde att han avsett att avstå från att
            rösta men markerats ha röstat ja.
          </note>
          <note>
            Tanja Lindeborg (v) anmälde att hon avsett att rösta ja men markerats
            ha avstått från att rösta.
          </note>
          <note>
            Lennart Wärmby (v) anmälde att han avsett att rösta ja men markerats
            ha röstat nej.
          </note>
          <note>
            Mom. 6 (behovet av forskning om underhållningsvåld)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            272 för utskottet
          </note>
          <note>
            40 för res. 4
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 73 m, 36 v, 17 c, 12 fp, 15 mp
          </note>
          <note>
            För res. 4: 38 kd, 1 fp, 1 mp
          </note>
          <note>
            Avstod: 1 s
          </note>
          <note>
            Frånvarande: 11 s, 9 m, 7 v, 4 kd, 1 c, 4 fp
          </note>
          <note>
            Mom. 8 (konsumentens makt i mediesammanhang)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            16 för res. 6
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 73 m, 35 v, 39 kd, 16 c, 12 fp
          </note>
          <note>
            För res. 6: 16 mp
          </note>
          <note>
            Frånvarande: 11 s, 9 m, 8 v, 3 kd, 2 c, 5 fp
          </note>
          <note>
            Viviann Gerdin (c) och Runar Patriksson (fp) anmälde att de avsett
            att rösta ja men markerats som frånvarande.
          </note>
          <note>
            Mom. 9 (språkvård i radio och TV)
          </note>
          <note>
            1. utskottet
          </note>
          <note>
            2. res. 7 (kd)
          </note>
          <note>
            Votering:
          </note>
          <note>
            203 för utskottet
          </note>
          <note>
            39 för res. 7
          </note>
          <note>
            70 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 2 m, 36 v, 16 c, 13 fp, 16 mp
          </note>
          <note>
            För res. 7: 39 kd
          </note>
          <note>
            Avstod: 70 m
          </note>
          <note>
            Frånvarande: 11 s, 10 m, 7 v, 3 kd, 2 c, 4 fp
          </note>
          <note>
            Mom. 11 (kryptering av de program som SVT skall sända i marknätet)
          </note>
          <note>
            1. utskottet
          </note>
          <note>
            2. res. 9 (kd, m, c, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            142 för res. 9
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 36 v, 16 mp
          </note>
          <note>
            För res. 9: 73 m, 39 kd, 17 c, 13 fp
          </note>
          <note>
            Frånvarande: 11 s, 9 m, 7 v, 3 kd, 1 c, 4 fp
          </note>
          <note>
            Mom. 17 (en folkbildningskanal i UR:s regi)
          </note>
          <note>
            1. utskottet
          </note>
          <note>
            2. res. 11 (v)
          </note>
          <note>
            Votering:
          </note>
          <note>
            278 för utskottet
          </note>
          <note>
            36 för res. 11
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 73 m, 39 kd, 17 c, 13 fp, 16 mp
          </note>
          <note>
            För res. 11: 36 v
          </note>
          <note>
            Frånvarande: 11 s, 9 m, 7 v, 3 kd, 1 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU4 Resursfrågor för högskola och forskning
          </note>
          <note>
            Mom. 1 (resurser för forskning vid de nya universiteten)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            142 för res. 1
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 36 v, 16 mp
          </note>
          <note>
            För res. 1: 73 m, 39 kd, 17 c, 13 fp
          </note>
          <note>
            Frånvarande: 11 s, 9 m, 7 v, 3 kd, 1 c, 4 fp
          </note>
          <note>
            Mom. 2-19
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Talmannen meddelade att arbetsmarknadsutskottets betänkande AU6,
            konstitutionsutskottets betänkande KU15 och bostadsutskottets
            betänkande BoU4
          </note>
          <note>
            skulle avgöras i ett sammanhang efter avslutad debatt.
          </note>
          <note>
            7 § Vissa frågor om jämställdhet
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1998/99:AU6
          </note>
          <note>
            Vissa frågor om jämställdhet
          </note>
          <note type="speaker">
            Anf. 1 CHRISTEL ANDERBERG (m):
          </note>
          <note>
            Fru talman! Almanackan ville inte att denna debatt skulle äga
            rum på den internationella kvinnodagen den 8 mars, men vi ligger
            så nära i tiden som det var möjligt att behandla detta motionsbetänkande
            om jämställdhetsfrågor.
          </note>
          <note>
            För mig som moderat politiker är det en stor tillfredsställelse
            att jag kan bygga mitt anförande på en partimotion i detta ämne,
            motion A802 Modern jämställdhetspolitik. Att jämställdheten har
            givits den status som en partimotion innebär är ett tydligt bevis
            för att Moderata samlingspartiet - tvärtemot vad våra politiska
            motståndare alltid hävdar - tycker att jämställdhetsfrågorna är
            mycket viktiga.
          </note>
          <note>
            Vi har dock en annan utgångspunkt för våra resonemang än vad
            utskottsmajoriteten har. Den sysslar mycket med ren symbolpolitik
            och ytliga matematiska beräkningar. Vi moderater anlägger i stället
            ett underifrånperspektiv, där vi fokuserar hur kvinnors vardag
            faktiskt ser ut i dagens Sverige och vilka problem människor brottas
            med i det vardagliga livet.
          </note>
          <note>
            Familjepolitiken är en ideologiskt viktig och politiskt särskiljande
            fråga. Vi anser inte att dess uppgift är att styra och dirigera
            människorna i en viss, av en politisk elit önskvärd riktning.
            Politikens uppgift är i stället att skapa mångfald och göra det
            möjligt för kvinnor och män att räcka till, att få bättre förutsättningar
            att kunna kombinera familjelivet och skötseln av hemmet med förvärvsarbetet.
          </note>
          <note>
            Moderata samlingspartiet ser fyra huvudområden där vi genom politiska
            beslut kan och bör förbättra möjligheterna till reell - inte bara
            formell - jämställdhet.
          </note>
          <note>
            För det första gäller det skattesystemet. Genom dess orimliga
            effekter tvingas många in i ett bidragsberoende som är ovärdigt
            ett civiliserat samhälle.
          </note>
          <note>
            Detta beroende skapar otrygghet och ett extremt beroende av politiska
            beslut, eftersom flertalet låginkomsttagare i Sverige inte har
            några marginaler alls för oförutsedda utgifter. Det faktum att
            man i juni i förra året var tvungen att tidigarelägga utbetalningen
            av barnbidragen för att göra det möjligt för hundratusentals familjer
            att fira en anständig midsommarhelg talar sitt tydliga språk.
            Det är nödvändigt att sänka skattetrycket och få bort de extrema
            marginaleffekterna. Verklig jämställdhet är en utopi med mindre
            kvinnor kan leva på sin lön och slippa beroendet av såväl en man
            som av det offentliga för sin försörjning.
          </note>
          <note>
            För det andra gäller det den offentliga sektorns monopol, som
            skapar otrygghet och inlåsning. Bristen på alternativa arbetsgivare,
            långa beslutsgångar, i det närmaste avsaknad av karriärvägar och
            låga löner gör tillvaron osäker. Vi anser att det är nödvändigt
            att bryta monopolen och skapa mångfald för att komma till rätta
            med de uppenbara brister som finns på kvinnodominerade verksamhetsområden
            som vård, undervisning och omsorg om barn och gamla, men också
            för att kunna skapa en friare arbetsmarknad -
          </note>
          <note>
            en marknad värd namnet - även för kvinnor. Ett slopande av de
            offentliga monopolen skulle medföra en väsentlig ökning av kvinnligt
            företagande. Vad vore naturligare än att kvinnor startar eget
            inom just sådana områden som vård, undervisning och barn- och
            äldreomsorg, där de har sin utbildning och yrkeserfarenhet?
          </note>
          <note>
            För det tredje gäller det skattereduktion för hemnära tjänster.
            Alltför många dignar under dubbla arbetsbördor och dåliga samveten.
            Socialdemokraternas hållning i denna fråga avspeglar ett förakt
            för traditionellt kvinnoarbete. En rapport som presenterades av
            Moderaterna, Folkpartiet och Kristdemokraterna i mars förra året
            visar en potential på många tiotusentals nya jobb inom denna sektor.
            Det förs nu en livlig debatt om att andelen kvinnor är så liten
            i börsbolagsstyrelserna i vårt land. När skall en majoritet av
            Sveriges riksdag inse att det kommer att förbli så så länge vi
            av ideologiska skäl inte tillåter svenska kvinnor att köpa sig
            avlastning i hemmet? I det av socialdemokraterna så förkättrade
            USA arbetar man
          </note>
          <note>
            25 % fler betalda timmar än i Sverige, men den totala arbetstiden
            är inte längre. Där har man nämligen ett sådant skattesystem och
            ett sådant löneläge att det är möjligt att köpa hushållsnära tjänster
            och därmed frigöra tid för familjen och för vila och rekreation.
            Så har också USA en kvinnlig styrelserepresentation i de största
            bolagen som uppgår till 95 % - en siffra som
          </note>
          <note>
            Sverige inte kommer att komma i närheten av med nuvarande skatte-
            och avgiftssystem.
          </note>
          <note>
            För det fjärde gäller det familjepolitiken. Dess uppgift är inte
            att planera och bestämma över familjers vardag, utan att göra
            det möjligt för familjen att själv avgöra hur man vill fördela
            uppgifterna och lägga upp sitt liv. Vi vill betona vikten av föräldrars
            engagemang, men samtidigt understryka att det också måste vara
            ekonomiskt möjligt att ge uttryck för detta engagemang. Socialdemokraternas
            familjepolitik går i alltför stor utsträckning ut på att ge pekpinnar
            och utöva styrmakt. Vi vill återföra makten till familjerna.
          </note>
          <note>
            Sammanfattningsvis krävs en politik som på viktiga områden ökar
            friheten i samhället och ger kvinnor och män den frihet och det
            självbestämmande som är en viktig förutsättning för jämställdhet.
            Det krävs en politik där människor genom arbete, företagande och
            ökad mångfald kan göra samhället rikare och mer flexibelt.
          </note>
          <note>
            Utöver dessa fyra områden, som kan styras genom politiska beslut,
            finns det åtskilligt att göra på områden där det inte handlar
            om lagstiftning. Jämställdhet är främst en fråga om attityder
            och värderingar, vilket gör att mycket av arbetet måste ske långsiktigt.
            Vi tror att grunden måste läggas i hemmet och i familjen, men
            också i skolan, där många värderingar läggs fast.
          </note>
          <note>
            De brister i värderingar och normuppbyggnad som unga människor
            får med sig från tidiga barnaår blir svåra att reparera senare
            i livet.
          </note>
          <note>
            Det blir då man måste ta till positiv särbehandling, t.ex. -
            något som vi moderater bestämt tar avstånd ifrån. Det gör vi därför
            att man inte kan positivt särbehandla en individ utan att man
            samtidigt diskriminerar någon annan. Dessutom finns en betydande
            risk för att man genom kvotering skyler över symtomen i stället
            för att lösa de underliggande problemen. Det har numera också
            börjat visa sig att kvotering inte är någon särskilt verksam metod
            på lite sikt.
          </note>
          <note>
            I det senaste numret av tidningen Kommun Aktuellt redovisas en
            undersökning av kvinnorepresentationen i kommunerna under rubriken
            "M bästa kvinnoparti, var fjärde m-ordförande är kvinna". Vi har
          </note>
          <note>
            25 % kvinnor på toppositionerna i kommunerna, mot socialdemokraternas
            21 %.
          </note>
          <note>
            "Förskräckligt!" utbrister s-kvinnornas ordförande
          </note>
          <note>
            Inger Segelström. Jag kan förstå hennes reaktion, för
          </note>
          <note>
            Kommun Aktuellts undersökning måste rubba hela hennes världsbild.
            Den visar nämligen att den metod som vi moderater har valt ger
            ett bättre resultat. I
          </note>
          <note>
            stället för på kvotering har vi satsat stort på kompetensutveckling
            och mentorskap för våra kvinnor för att de skall nå högre positioner
            i kommunerna och landstingen. Vi moderatkvinnor kan ibland känna
            otålighet över att utvecklingen inte går i den takt som vi skulle
            önska, men oroliga är vi inte. Vi vet att vi kommer starkt.
          </note>
          <note>
            Fru talman! Jag står naturligtvis bakom alla de moderata reservationerna,
            men för tids vinnande yrkar jag bifall endast till reservation
            nr 2, som avser inriktningen av jämställdhetspolitiken. Vi är
            ense med utskottsmajoriteten om att övriga motioner bör avslås,
            men eftersom vi inte i alla delar kan ställa oss bakom utskottets
            motiveringar kommer vi att avstå vid voteringarna i övriga moment.
          </note>
          <note type="speaker">
            Anf. 2 CAMILLA SKÖLD (v):
          </note>
          <note>
            Fru talman! Det sägs ibland att Sverige är värdens mest jämställda
            land. Förmodligen stämmer det. Det mesta är ju relativt. Orsaken
            till att vi har hunnit jämförelsevis långt hittar vi inte i någon
            ambitiös jämställdhetslagstiftning. Orsaken är den politik för
            full sysselsättning som förts, och parallellt med den en väl utbyggd
            offentlig sektor. Grundbulten för att nå verklig jämställdhet
            är rätten till ett arbete - till en egen försörjning. Därför är
            en offentlig sektor, med bl.a. en fungerande barnomsorg och äldrevård,
            en förutsättning för kvinnors förvärvsarbete och samtidigt vår
            viktigaste arbetsmarknad.
          </note>
          <note>
            Att vi kommit en bit på väg betyder nu inte att vi inte har mycket
            kvar innan målet full jämställdhet och jämlikhet är uppnått.
          </note>
          <note>
            Hela tiden handlar det om att försvara det vi har uppnått och
            också om att gå vidare och utveckla metoder och arbetssätt för
            att jämställdheten skall omfatta fler och fler områden.
          </note>
          <note>
            Fortfarande är det viktigt att synliggöra de olika förutsättningar
            som män och kvinnor ställs inför och att hela tiden påminna sig
            om vad begreppet jämställdhet innebär, dvs. själva definitionen
            av begreppet. Än i dag kan man ibland höra frågor som "ja, men
            hur lika skall vi bli egentligen" eller "det är väl synd att sudda
            bort skillnaderna" - som om jämställdhet handlade om att vi skall
            bli lika eller olika, som om jämställdhet handlade om ett försök
            att hitta någon urmoder eller urfader, det genuint kvinnliga eller
            det genuint manliga.
          </note>
          <note>
            Jämställdhet handlar om något annat. Det handlar om att ingen
            människa skall diskrimineras på grund av kön. Det handlar om att
            dina förutsättningar att få en bra utbildning, att bli ekonomiskt
            oberoende osv.
          </note>
          <note>
            inte skall bestämmas av vilken färg du har på ditt täcke i barnvagnen.
            Oavsett om det är blått eller rosa skall dina chanser vara lika
            stora.
          </note>
          <note>
            Bristen på jämställdhet är systematisk och kan härledas till
            strukturer och könsmönster som vi alla, både män och kvinnor,
            är bärare av och som vi alla, både män och kvinnor, på olika sätt
            upprätthåller. På sätt och vis kan man alltså säga att vi alla
            är offer för strukturerna och att ingen har mer skuld än någon
            annan. Men ansvaret för att förändra är allas. Självklart krävs
            det också mer av männen, eftersom jämställdhet förutsätter att
            männen blir av med en del av makten och en del av sina privilegier.
          </note>
          <note>
            Fru talman! Tittar man på det arbete som bedrivs här i huset,
            på motioner och annat, kan man se att det finns en samstämmighet
            och att de flesta partier utifrån sina olika politiska utgångspunkter
            lämnar konstruktiva förslag på hur vi skall gå vidare. Jag säger
          </note>
          <note>
            "de flesta partier", för jag tycker inte att man kan räkna Moderaterna
            till dem som deltar i jämställdhetsarbetet. Jag uppfattar att
            man ställer sig helt vid sidan av. I stället upprepar man sina
            mantran: skattesänkningar och avregleringar, som verkar vara lösningen
            på alla jordens problem.
          </note>
          <note>
            Orsaken till det tror jag ligger i att man från moderat håll
            inte vill vidkännas att det finns ett strukturellt problem. I
            stället vill man förlägga det hela till individen. Det betyder
            att det inte finns några mönster som upprepar sig, inte några
            strukturer som säger att kvinnor konsekvent missgynnas när det
            gäller löner, möjlighet till befordran och möjlighet till olika
            maktpositioner, men att det däremot kan finnas sådana individuella
            exempel. En stilla undran: Hur många människor måste omfattas
            av ett problem innan det kan sägas vara kollektivt?
          </note>
          <note>
            Kvinnokamp har alltid funnits - i alla historiska skeenden, i
            olika kulturer, i alla världsdelar. Och kampen handlar om samma
            saker: rösträtt, rätt till preventivmedel och abort, rätt till
            likvärdig utbildning och arbete, rätt till halva lönen och halva
            makten.
          </note>
          <note>
            Trots det framhärdar Moderaterna i att det i första hand är ett
            problem mellan individer och inte mellan kön.
          </note>
          <note>
            Om man bortser från Moderaternas ökenvandring finns i övrigt
            en samstämmighet bland partierna i många frågor - vikten av mainstreaming,
            dvs. att konsekvent anlägga ett könsperspektiv, vikten av att
            arbeta med de osakliga och oskäliga löneskillnader som fortfarande
            finns mellan män och kvinnor, vikten av att männen får mer tid
            till hemarbete och barn, vikten av att särskilt uppmärksamma invandrarkvinnornas
            situation osv.
          </note>
          <note>
            Det pågår också en rad viktiga arbeten vid JämO, t.ex. översyn
            av jämställdhetslagen, vilket det också hänvisas till i betänkandet.
            Det är arbeten vars resultat vi får avvakta och som säkerligen
            kommer att innebära nya frågeställningar och nya utgångspunkter
            för det fortsatta arbetet.
          </note>
          <note>
            När det gäller jämställdhetslagen och den översyn som pågår menar
            vi i Vänsterpartiet att det är viktigt att även behandla frågan
            om en utvidgning av lagen till att omfatta även utbildningsväsendet.
            Att lagstiftningen endast omfattar arbetslivet och att förbudet
            mot sexuella trakasserier inte gäller inom skola och högre utbildning
            är en stor svaghet som måste rättas till. Det får inte råda någon
            tvekan om att kvinnliga elever och studenter har ett effektivt
            lagstiftningsskydd mot sexuella trakasserier, inte minst med tanke
            på det beroendeförhållande som råder mellan lärare eller handledare
            och elever.
          </note>
          <note>
            Till sist menar vi i Vänstern att det regionala arbete som bedrivs
            på länsstyrelserna via jämställdhetsexperter bör få ett än starkare
            mandat. Liksom de flesta andra expertområden på länsstyrelserna
            måste det få status av myndighetsutövning. Det skulle innebära
            en effektivisering och förstärkning av jämställdhetsarbetet på
            regional nivå som i sin tur skulle kunna innebära ett rejält kliv
            framåt för de här frågorna.
          </note>
          <note>
            Fru talman! Jag yrkar bifall till reservationerna 12
          </note>
          <note>
            och 13.
          </note>
          <note>
            I detta anförande instämde Lena Olsson, Sven-
          </note>
          <note>
            Erik Sjöstrand och Mats Einarsson (alla v).
          </note>
          <note type="speaker">
            Anf. 3 MARIA LARSSON (kd):
          </note>
          <note>
            Fru talman! Jämställdhet är ingen kvinnofråga, utropade en gymnasist
            i DN på kvinnodagen i måndags.
          </note>
          <note>
            Det är förvisso sant. I debatten riktas också alltmer ljus mot
            att jämställdheten nu också är männens ansvar - eller kanske framför
            allt männens.
          </note>
          <note>
            I familjen grundläggs jämställdheten. Det menar vi kristdemokrater.
            Män blir också fäder - inte mammor men fäder. Om jag vore man
            skulle jag sälla mig till den allt större skara av yngre män som
            i dag i värderingsundersökningar klart uttrycker att de ser ett
            liv framför sig som innehåller tid både för familj och för yrkeskarriär.
            Kvinnor ser detsamma - både-och, inte antingen-eller.
          </note>
          <note>
            Män tillbringar mer tid med sina barn i dag än tidigare. En tredjedel
            av alla män utnyttjar sin föräldraledighet, men de tar fortfarande
            bara ut en tiondel av den tid de har rätt till.
          </note>
          <note>
            Den dag som män i samma utsträckning som kvinnor begär tjänstledigt
            för vård av barn eller väljer att arbeta deltid för att också
            räcka till på hemmafronten
          </note>
          <note>
            · kommer karriärvägarna att bli mer jämställda
          </note>
          <note>
            · kommer pensionerna för kvinnor och män att bli mer lika
          </note>
          <note>
            · kommer en del av lönediskrimineringen att försvinna
          </note>
          <note>
            · kommer fler barn att få en tidig nära relation med sin pappa
          </note>
          <note>
            · kommer den kompetenshöjning som föräldraledighet innebär att
            komma fler män till del - och fler arbetsgivare.
          </note>
          <note>
            Därför vill vi kristdemokrater starta en aktiv opinionsbildningskampanj
            för att män skall satsa på sin familj. Det innebär indirekt också
            en satsning på kvinnorna.
          </note>
          <note>
            Vi har en bit väg kvar att gå. Kvinnor tar i dag ut över 90 %
            av föräldrapenningen. Kvinnor lägger i genomsnitt ned 33 timmar
            i veckan på hushållsarbete, medan män lägger ned 19 timmar - oavlönat
            arbete.
          </note>
          <note>
            Ännu ingen lika lön för lika arbete - så skrev man i ledaren
            i tidningen Hertha, Fredrika-Bremerförbundets tidning, år 1959.
            År 1905 beslutade denna riksdag att sänka kvinnliga lärares löner
            med bl.a.
          </note>
          <note>
            följande motiveringar: Riksdagsmännen ansåg att kvinnorna åt
            mindre än männen och alltså hade mindre behov. Hänsyn skulle också
            tas till det statsfinansiella läget.
          </note>
          <note>
            Också i dag kan vi se och säga att lika lön för lika arbete inte
            alltid gäller. Också i dag anges det statsfinansiella läget som
            grund. Det är naturligtvis rimligt att också väga in det, men
            det gäller också att spalta upp detta och titta lite på vad som
            är frukten av ett eget, medvetet val - det fria val som jag hoppas
            fortfarande skall gälla för alla medborgare -, vad som är arbetsmarknadens
            parters ansvar och vad som ryms inom den politiska kompetensens
            ram.
          </note>
          <note>
            27 % av de deltidsarbetande kvinnorna vill hellre arbeta heltid.
            Det betyder att 73 % av de deltidsarbetande kvinnorna inte vill
            ha en heltidstjänst - just för tillfället. Det måste respekteras.
          </note>
          <note>
            Vi har i det här landet en unikt snedvriden arbetsmarknad, trots
            att vi utger oss för att vara ett av världens mest jämställda
            länder. Varför? Vad är det som skiljer Sverige från andra länder
            som inte drivit jämställdhetsfrågorna kanske lika militant? Vilka
            utgör bromsklossarna?
          </note>
          <note>
            Jag tror att den könssegregerade arbetsmarknaden är den viktigaste
            orsaken till löneskillnaderna - inte så många gånger den direkta
            lönediskrimineringen.
          </note>
          <note>
            Alltså: Vad gör facken, de manligt dominerade facken?
          </note>
          <note>
            Lena Svenaeus, Jämställdhetsombudsmannen, säger i TCO-tidningen:
            Det är självklart inte möjligt att domstolsvägen lösa ett strukturellt
            problem som berör hundratusentals arbetstagare. Arbetsdomstolen
            sätter inga löner. Det gör arbetsgivare och fackförbund i kollektivavtal
            eller arbetsgivaren ensam.
          </note>
          <note>
            Om jag vore man och vore med i Metall skulle jag stå på barrikaderna
            och kräva högre löner åt Kommunal. Här handlar det delvis om solidaritet
            mellan förbunden när utrymmet är begränsat. Vissa fack är inte
            så förtjusta i arbetsvärdering. Det kan väl inte vara därför som
            jämställdhetsarbetet går långsamt?
          </note>
          <note>
            Frågan är om man kommer något steg framåt genom att driva opinionsbildning
            à la TCO. Om man blir alltför vulgär riskerar man att backa när
            det gäller framgångar i jämställdhetsarbetet.
          </note>
          <note>
            Jag tror att vi i dag behöver en nyanserad debatt om hur det
            kan komma sig att arbete som innebär att man sysslar med datorer
            eller byggnader belönas mycket bättre än arbete som innebär att
            man tar hand om människor. Alla människovårdande yrken tappar
            i dag i lönenivå gentemot dem som hanterar döda ting.
          </note>
          <note>
            Är detta ett uttryck för att människovärdet håller på att devalveras
            i vårt samhälle?
          </note>
          <note>
            En man vars kvinna är sjuksköterska sade till henne när hon kom
            hem från jobbet utan att ha haft rast: Ditt arbete handlar om
            liv och död, och du tjänar
          </note>
          <note>
            15 000 kr i månaden. Jag jobbar med mobiltelefoner, ett skapat
            behov, och tjänar dubbelt så mycket.
          </note>
          <note>
            Det offentliga monopolet måste brytas, sade
          </note>
          <note>
            Christel Anderberg. Jag är beredd att hålla med. Där ligger en
            del av lösningen.
          </note>
          <note>
            Samtliga traditionella kvinnoområden riskerar i dag att bli bristyrken.
            Vem vill vårda fyrtiotalisterna och femtiotalisterna på ålderns
            höst? Och varför vill regeringen inte fortsätta att stödja de
            manliga lärarhögskolestuderande som kan och vill bryta könsbarriärerna
            i läraryrket? Och vilken kille vågar i dag jobba inom barnomsorgen
            utan att dra till sig allas misstankar om att vara pedofil?
          </note>
          <note>
            Vi är många som har ett ansvar. Jag var inne på fackföreningarna.
            Arbetsgivarna har också ett ansvar.
          </note>
          <note>
            Det finns 3 % kvinnliga chefer i börsnoterade svenska bolag.
            Tittar man på de 1 000 största bolagen är det
          </note>
          <note>
            14 vd:ar som tillika är kvinnor. Vd handplockas man till. Det
            är inget jobb man söker, och kvinnor kommer inte i fråga när man
            väljer vd i Sverige, ett av världens mest jämställda länder. Och
            vi ligger miltals från många europeiska länder och USA.
          </note>
          <note>
            Det saknas också en genomlysande statistik på området. Det har
            egentligen inte gjorts någon sedan
          </note>
          <note>
            1995. Det är därför viktigt att JämO agerar med kraft för att
            få fram den statistik som också fungerar opinionsbildande.
          </note>
          <note>
            Arbetsgivare gör en vinst om de ser till att både män och kvinnor
            kan vara föräldralediga och att de är med och skapar arbetsförhållanden
            och arbetstider som passar olika livssituationer och både män
            och kvinnor.
          </note>
          <note>
            Vi politiker har också mer att göra för framtiden när det gäller
            att kvinnor inte skall vara förlorare på framtidens arbetsmarknad
            och i pensionssystemet.
          </note>
          <note>
            JämO har fått 2 nya miljoner som skall användas till information,
            utbildning och rådgivning kring arbetsvärdering. De pengarna har
            vi tillstyrkt under förutsättning att de används konstruktivt
            för att utjämna osakliga löneskillnader. Arbetsvärdering har visat
            sig vara ett instrument som är fruktsamt. Arbetsvärdering skall
            inte användas för att genomreglera en arbetsmarknad. Jag menar
            att den inte står i motsatsställning till en individuell lönesättning.
          </note>
          <note>
            Skyddslagstiftning mot lönediskriminering finns, och nu skall
            den användas, och det skall inte sparas på något krut. Det är
            oacceptabelt att ren lönediskriminering existerar i vårt land.
            Nu skall JämO driva prejudikatmål och fortsätta arbetet och låta
            arbetsmarknadens parter ta lärdom av detta.
          </note>
          <note>
            Det finns också glädjeglimtar när man tittar på kvinnors arbetsmarknad.
            Kvinnor står för en raskt ökande andel av nyföretagandet i Sverige.
            Det gäller särskilt inom den växande tjänstesektorn, både hushållstjänster
            och företagstjänster. Jag skulle gärna vilja se ett utvidgat och
            förlängt ROT-avdrag som också skulle gälla de hushållsnära tjänsterna.
            Då har vi möjlighet att befria och frigöra kvinnor från en hel
            del av det oavlönade hemarbetet och låta det bli ett avlönat arbete
            som kommer många kvinnor och män till del samt minskar arbetslösheten
            och gynnar statskassan. Varför denna tvehågsenhet från majoriteten?
          </note>
          <note>
            Lägg klasskampsretoriken åt sidan och öppna möjligheterna för
            den hushållsnära tjänstesektorn och för den fria företagsamheten.
          </note>
          <note>
            Det har genom åren satsats många miljarder vid nedläggning av
            manligt dominerade varv och vid omstruktureringar inom stålindustrin.
            Men när textilindustrin gick förlorad lades det inga pengar på
            att satsa på nya jobb till kvinnor. Visst kan politiska beslut
            betyda en del. ROT-programmet utformades för män. Den kvinnliga
            tjänstesektorn måste nu få sin beskärda del.
          </note>
          <note>
            De kvinnliga resurscentrum som växer på länsnivå i hela landet
            med NUTEK-stöd har skapat grogrund för många kvinnor att starta
            egna företag.
          </note>
          <note>
            På frågan om Mona Sahlin är beredd att permanenta verksamheten
            svarade hon att det beslutet måste fattas på regionnivå.
          </note>
          <note>
            Det nationella kvinnliga resurscentrumets projekttid löper ut
            1999. NUTEK skall i slutet av mars rapportera om vilka åtgärder
            som bör vidtas för att stimulera jämställdhetsarbete och insatser
            på länsnivå för kvinnors företagande. Vi vet ännu inte vad som
            finns i den rapporten.
          </note>
          <note>
            Vi vet inte heller om vårpropositionen kommer att innehålla NUTEK-stöd
            för kvinnosatsningar. Ryktet säger att den förmodligen inte gör
            det. Om man skall tolka Sahlin är svaret också förmodligen inte.
            Men socialdemokraterna som finns här i dag kanske kan belysa och
            ge svar på den frågan.
          </note>
          <note>
            Detta i kombination med att länsstyrelserna har skrivit tillväxtavtal
            som saknar kvinnoperspektiv känns alarmerande. Det finns all anledning
            för oss alla att spana efter kvinnoperspektiven i tillväxtavtalen.
            Mainstreaming var ordet.
          </note>
          <note>
            Jag står givetvis bakom alla våra reservationer, men för tids
            vinnande yrkar jag bifall endast till reservationerna 17 och 19.
          </note>
          <note type="speaker">
            Anf. 4 CAMILLA SKÖLD (v) replik:
          </note>
          <note>
            Fru talman! Jämställdhetsarbetet måste ju bedrivas på flera fronter,
            där det handlar både om att aktivt försvara det som vi har uppnått
            men också att hela tiden gå vidare.
          </note>
          <note>
            En grundläggande rättighet som kvinnor världen över har kämpat
            för är ju rätten till sin egen kropp och rätt till preventivmedel
            och när det behövs rätten till abort. Kristdemokraterna har ju
            en annan uppfattning i abortfrågan, och det ser jag som ett stort
            hot mot hela kvinnofrågan. Därför är min fråga till Maria
          </note>
          <note>
            Larsson: Hur ser Maria Larsson på rätten för kvinnan att välja
            abort utan att känna skuld?
          </note>
          <note type="speaker">
            Anf. 5 MARIA LARSSON (kd) replik:
          </note>
          <note>
            Fru talman! Vi har ett ganska stort antal aborter i vårt land.
            Om Camilla Sköld läser vårt program kan hon där tydligt se att
            vi säger att det är kvinnans val som skall avgöra om abort skall
            göras eller inte. Men samtidigt säger vi att vi bör göra allt
            för att underlätta valet att föda genom att ge möjligheter till
            stödperson osv. Många har i dag inte ett reellt val. Vi vill också
            ha det stödjande valet, där man kan sätta in förebyggande insatser
            för att stödja också ett föräldraskap. Vi menar att antalet aborter
            är väldigt stort och att det som kan göras för att nedbringa det
            antalet är positivt.
          </note>
          <note>
            Men ytterst är det den enskilda kvinnan som bestämmer.
          </note>
          <note type="speaker">
            Anf. 6 CAMILLA SKÖLD (v) replik:
          </note>
          <note>
            Fru talman! Jag tackar för svaret. Självklart tycker alla att
            man skall göra vad man kan för att hålla nere antalet aborter.
            Där har vi i Sverige lyckats bra jämfört med exempelvis USA som
            har en mycket större andel tonårsaborter.
          </note>
          <note>
            Av Kristdemokraternas riksdagsmotion framgår det klart, precis
            som Maria Larsson säger, att "alla tänkbara insatser skall erbjudas
            för att undvika abort"
          </note>
          <note>
            och att samhället skall "söka skapa en medvetenhet om fostrets
            värde". Men i detta ligger ju en värdering av de kvinnor som redan
            i dag fattar beslut om att göra abort.
          </note>
          <note>
            Jag menar att Kristdemokraternas syn på abort och politiken,
            kombinerad med de drastiska neddragningar som ni vill göra inom
            den offentliga sektorn, gör att era andra förslag sammantaget
            kommer i en helt annan dager. Jag tycker att det är viktigt att
            lyfta fram den dubbelhet som jag tycker finns hos Kristdemokraterna.
          </note>
          <note type="speaker">
            Anf. 7 MARIA LARSSON (kd) replik:
          </note>
          <note>
            Fru talman! Jag förstår inte riktigt vad Camilla
          </note>
          <note>
            Sköld är ute efter. Vi har klart deklarerat att det är kvinnans
            val som skall gälla. Vi har också sagt att det är positivt om
            antalet aborter kan nedbringas och om en kvinna kan känna att
            hon har det stöd som behövs för att också välja att föda, även
            om graviditeten kanske inte var planerad.
          </note>
          <note>
            Världen är ju inte svart och vit, utan den är mångfasetterad.
            Varje enskilt val är individuellt, grundat på de egna, individuella,
            omständigheterna. Vi är beredda att satsa väldigt mycket i förebyggande
            syfte, precis som det står i vårt program, och tycker att varje
            barn som föds skall vara välkommet. Det är därför som vi pläderar
            för kvinnornas fria val.
          </note>
          <note type="speaker">
            Anf. 8 MARGARETA ANDERSSON (c):
          </note>
          <note>
            Fru talman! Ordet jämställdhet är ett laddat ord i det svenska
            språket. För många är det ett hopp om bättre möjligheter i framtiden.
            För andra är det ett hot att inte få behålla sina exklusiva förmåner.
            Därför går diskussionens vågor höga. Men handlar det om sakfrågorna
            i de här högljudda debatterna? Nej, mestadels inte. Det är viktigare
            att diskutera ordval i annonskampanjer osv. än att fundera över
            det budskap som annonserna innehåller. Jag avser naturligtvis
          </note>
          <note>
            TCO-kampanjen för ett par veckor sedan med alla runda ord som
            fanns där. Inte för att jag gillar dem eller använder dem, men
            diskussionen fick på det här sättet en stark slagsida.
          </note>
          <note>
            Jag kan lika gärna ta bilderna i Ecce Homo som exempel. Det är
            viktigare vad de föreställer eller inte föreställer ur religiös
            synpunkt än att diskutera utsatta människors läge i samhället.
          </note>
          <note>
            På 60-talet förekom en liknande debatt om en vietnamesisk kvinna
            som under det stora kriget där fick en avslagen flaska uppkörd
            i sitt kön. Diskussionen var mycket livligare om vilka ord som
            användes för det kvinnliga könsorganet än om det oerhörda lidande
            som kvinnan hade utsatts för och den kränkning av hennes person
            som förövaren hade gjort sig skyldig till.
          </note>
          <note>
            De sakfrågor som tas upp i de här olika kampanjerna och reportagen
            är fruktansvärt viktiga för dem som blir kränkta och som får lägre
            lön än en annan person enbart därför att de tillhör "fel" kön
            eller därför att de har annan färg på sitt skinn eller är funktionshindrade.
            Kombinerar man ett par, eller flera, av de här hindren kan man
            vara tämligen totalt utanför samhället.
          </note>
          <note>
            Samtidigt har jag lärt mig att de människor som lever i ett utsatt
            läge ofta är de som har mest att ge i en personlig relation. Deras
            vänskap håller även när det blåser runtomkring en. De finns kvar
            även om man inte lyckas i det man företar sig. De har ofta lärt
            sig att se de små glädjeämnena i livet och värderar andra saker
            än de människor gör som finns i karriären. Det är förmodligen
            också något att tänka på och att ta efter när ekorrhjulet snurrar
            för fort.
          </note>
          <note>
            Vad är det för ett samhälle vi skapar här i Sverige när hustrun
            till landshövdingen i Stockholms län känner sig så otrygg att
            hon går omkring med en burk tårgas i handväskan och kan tänka
            sig att i stället för tårgas använda hårspray eftersom det inte
            är förbjudet? Själv har jag ibland funderat över hur det skulle
            gå om ett gäng av något slag kom emot mig en kväll när jag går
            till min riksdagslägenhet. Ännu är jag inte särskilt rädd. Men
            om något händer, hur blir då livet efter det?
          </note>
          <note>
            Alla som har råkat ut för överfall, rån eller sexövergrepp vittnar
            om att de inte vågar lita på någon, att de ständigt är rädda och
            att de fruktar för liknande eller ännu värre händelser.
          </note>
          <note>
            Det här läste jag i tisdagens DN men det fanns mycket mer där
            som visar hur snett samhället är. Det fanns nämligen också små
            notiser om övergrepp, domar och bråk mellan olika gäng - sådant
            som vi läser om varje dag och inte reagerar på. Vi funderar inte
            över hur de människor känner sig som har blivit utsatta. Ändå
            är detta egentligen brott mot våra grundläggande mänskliga rättigheter.
          </note>
          <note>
            På Insidan i samma DN-exemplar läste jag om en annan grupp som
            kränks i alltför stor utsträckning, de kvinnliga poliserna. Över
            40 % av dem har känt sig utsatta för sexuella trakasserier av
            sina chefer eller arbetskamrater under de senaste tre åren. För
            kvinnor som är anställda inom polisväsendet men som inte poliser
            är siffran 20 %. Polisen är ju en myndighet som skall försvara
            den svagares rätt mot den som tar lagen i egna händer. Hur skall
            det då bli om man redan inom de egna leden har så mycket som är
            fel och i många fall olagligt att ta hand om?
          </note>
          <note>
            De kvinnor som tar upp frågan med facket eller sina chefer blir
            mobbade eller utfrysta, och de kvinnliga poliser som har ambitioner
            att avancera i jobbet och att bli chefer är ännu mer utsatta;
            detta enligt samma DN-artikel.
          </note>
          <note>
            Jämställdhetsarbetet har tyvärr inte kommit särskilt långt kan
            man tycka när man ser de uppgifter som jag har refererat till.
            Det är ännu lång väg att vandra innan vi har ett samhälle där
            alla värderas efter sin egen förmåga och där man inte har olika
          </note>
          <note>
            "glasögon" när man bedömer grupper av människor.
          </note>
          <note>
            Löneskillnaderna mellan kvinnor och män har debatterats här i
            kammaren, och vi har en tydlig svensk och internationell lagstiftning
            på det här området.
          </note>
          <note>
            Ändå blir skillnaderna snarare större än mindre, som det ser
            ut i den statistik som finns just nu. I den diskussionen har jag
            fått ett förslag till hur vi skulle kunna få en bättre jämställdhet,
            lägre priser på det som produceras och plats för fler anställde:
            Ta bort snopptillägget!
          </note>
          <note>
            Kvinnolönerna måste motsvara vad arbetet är värt, och den högre
            lön som männen får måste vara ett oskäligt lönepåslag utan förankring
            i verkligheten.
          </note>
          <note>
            Förslaget har jag fått av en mig närstående kyrkoherde som i
            sitt jobb ser en hel del av könsdiskriminering och löner som inte
            alltid är satta efter kompetens utan efter helt andra och ovidkommande
            kriterier.
          </note>
          <note>
            Kvinnorna har i genomsnitt 8-20 % lägre lön än männen - lite
            grann beroende på hur man räknar.
          </note>
          <note>
            Detta ackumuleras under ett yrkesliv. På ungefär 40
          </note>
          <note>
            år innebär det väldigt mycket pengar. Det här påverkar i stor
            utsträckning kvinnornas pensioner när den tiden kommer. Kvinnor
            straffas alltså hela livet därför att de råkar födas till fel
            kön.
          </note>
          <note>
            En grupp som är särskilt utsatt är invandrarkvinnorna. De har
            ofta arbeten långt under vad deras kompetens skulle kunna göra
            det möjligt för dem att ha. De har obekväma arbetstider och får
            oftare än svenska kvinnor förslitningsskador och andra besvär.
          </note>
          <note>
            Deras kompetens tas inte till vara, och det svenska samhället
            utnyttjar inte de möjligheter till utveckling som finns bland
            de här människorna. Inom många områden skulle deras kompetens
            behövas. De har kunskaper om ett annat lands språk och kultur.
          </note>
          <note>
            Många är utbildade lärare och skulle, med viss fortsatt utbildning,
            kunna gå in i den svenska skolan.
          </note>
          <note>
            Inom vården skulle de behövas - inte minst därför att man, när
            man blir gammal, tappar sitt andraspråk och behöver ha någon i
            närheten som talar ens eget modersmål.
          </note>
          <note>
            Alla kvinnor som har utbildning på detta område borde kunna göra
            något annat än att städa kontor.
          </note>
          <note>
            Ofta är dessutom de här kvinnornas utbildning mer inriktad på
            omvårdnad, ett område som i den svenska vården är ett bristområde.
          </note>
          <note>
            Arbetsorganisationen kan också vara skuld till en del av de skador
            som kvinnor drabbas av. Att inte kunna hantera verktyg och hjälpmedel,
            att verktygen är för stora för att vara smidiga för kvinnor att
            använda eller att informationen är dålig är sådant som det är
            ganska enkelt att åtgärda men det blir ofta inte av.
          </note>
          <note>
            Chefen själv tycker inte att det är så farligt och ser inte att
            det för en annan person både kan vara jobbigt och ge felaktiga
            arbetsställningar att inte få vissa saker åtgärdade.
          </note>
          <note>
            Kvinnor som drabbas av skador och sjukdomar får inte samma rehabilitering
            och hjälp med att återgå till arbetet som män i samma situation
            får. Även det är kränkande för kvinnorna. När de begär stöd i
            andra former från försäkringskassan, arbetsförmedlingen eller
            andra samhällsorgan blir det samma sak. Män får mer pengar eller
            fler timmar - eller vad som nu är fallet i den enskilda situationen.
          </note>
          <note>
            Detta med mainstreaming har inte slagit igenom särskilt mycket
            ute i frontlinjen i våra myndigheter.
          </note>
          <note>
            Det finns många eldsjälar och många, både män och kvinnor, som
            mycket aktivt arbetar på att förändra sakernas tillstånd men det
            går så långsamt och väldigt många blir under tiden offer för förlegade
            arbetssätt.
          </note>
          <note>
            Därför måste regeringen bli ännu tydligare i sitt arbete på det
            här området. Det gäller också oss andra som är opinionsbildare
            och pådrivare i de här sammanhangen.
          </note>
          <note>
            Jämställdhet är för mig ett mycket viktigt begrepp och något
            som jag som centerpartist vill arbeta mycket hårt för att uppnå
            i det svenska samhället. Grunden för det arbetet är, som jag ser
            det, att värdera alla efter deras egen förmåga, vilja och möjlighet,
            att i ett decentraliserat samhälle få allas insatser att passa
            in någonstans. Decentraliseringen är grunden för att det här skall
            kunna ske på ett bra sätt. I de mindre gemenskaperna, små grupper
            och lokala samhällen, oavsett om det är i de svenska småorterna
            eller i delar av en storstad, är det lättare att se de enskilda
            individerna. Samtidigt måste vi ha en väl fungerande statistik
            och andra verktyg för att se skillnaden på vad som är individuellt
            och vad som handlar om strukturer och mönster i samhället.
          </note>
          <note>
            Jämställdhetsarbetet får heller inte bli en kvinnofråga. Skall
            vi uppnå verklig jämställdhet måste män och kvinnor arbeta tillsammans.
            Vi måste förstå våra olika utgångspunkter och se vad som är bäst
            för samhället som helhet. Som det ser ut nu är det mycket kunskap
            som aldrig kommer fram utan som ligger förborgad hos människor
            som inte får utnyttja hela sin kapacitet.
          </note>
          <note>
            Genom samarbete och att använda alla människors resurser når
            vi mycket längre i samhället än genom att som nu vissa grupper
            blir motarbetade eller icke sedda. Det är oerhörda möjligheter
            som aldrig kommer till nytta i livet.
          </note>
          <note>
            Fru talman! Med detta yrkar jag bifall till reservationerna i
            och 22.
          </note>
          <note type="speaker">
            Anf. 9 ELVER JONSSON (fp):
          </note>
          <note>
            Fru talman! Arbetet för en ökad jämställdhet mellan kvinnor och
            män har pågått länge. Liberala krafter har många decenniers historia
            när det gäller jämställdhetspolitiskt arbete. Visst har det hänt
            mycket. Kvinnor är myndiga, har rösträtt, rätt att ha ett eget
            förvärvsarbete också om man har familj och barn och kan i princip
            välja vilket yrke som helst.
          </note>
          <note>
            Noterbart är också att jämställdheten har gjort en del landvinningar
            även på det manliga området. Föräldraledigheten för män är en
            sådan reform.
          </note>
          <note>
            Med denna iakttagelse, fru talman, i den historiska backspegeln,
            där mycket kan registreras, måste vi ändå konstatera att även
            om lagstiftningen gått in med aktiva åtgärder är det väldigt mycket
            som återstår att göra. Fortfarande gäller att det är i realiteten
            stora skillnader i kvinnors och mäns möjligheter. Det gäller lön
            och inkomst. Det gäller ansvar för barn. Det gäller den såväl
            privata som offentliga makten. Fördomar och orealistiska förväntningar
            grusar ofta de drömmar som byggs upp, och det går att konstatera
            att hindren är många - hinder på grund av vilket kön man tillhör.
          </note>
          <note>
            För Folkpartiets del handlar jämställdhet i hög grad om makten
            över det egna livet. Generellt har kvinnor mindre makt över sina
            liv än vad män har.
          </note>
          <note>
            Därför bör jämställdhetspolitiken se till att kvinnor får ett
            större realt utrymme och inflytande över sina egna liv. Det finns
            partier och personer som hävdar att jämställdhet främst är en
            fråga om attityder och värderingar. Sådant kan man t.ex. finna
            i moderata motioner - att alla skall ha samma möjligheter i livet.
          </note>
          <note>
            Men inte sällan leder den konservativa politiken till att man
            begränsar sig till passiva insatser. Man nöjer sig med att politiken
            skall skapa möjligheter och mångfald. Självfallet ligger det en
            hel del i ett sådant resonemang.
          </note>
          <note>
            Kvinnor är ofta i den positionen att de är den svagare parten,
            och svaga parter i samhället behöver samhällets särskilda stöd
            och insatser för att nå fram till den jämställdhet som flertalet
            säger sig vara besjälade av. Däremot har liberaler och konservativa
            ofta en gemensam syn på t.ex. näringslivsfrågor också i ett jämställdhetsperspektiv.
            Vi har från båda håll tagit upp hushållsnära tjänster i våra jämställhetsmotioner.
            Jag tycker att det finns anledning att erinra om vad som sades
            i en gemensam borgerlig reservation i samband med det första betänkandet
            från arbetsmarknadsutskottet. Vi skrev följande:
          </note>
          <note>
            "Genom att vidta särskilda åtgärder för att öppna marknaden för
            hushållstjänster kan förutsättningar skapas för ett stort antal
            nya arbeten. Även om det är svårt att veta exakt hur många arbeten
            som kan bli följden rör det sig tusentals nya arbetstillfällen
            i den privata sektorn. Ett gemensamt förslag om 50 %
          </note>
          <note>
            skattereduktion för hemnära tjänster har nyligen lagts fram -
            - -." Så sent som i går krävde företrädare som
          </note>
          <note>
            Folkpartiet och Centern detta igen.
          </note>
          <note>
            Från Folkpartiets sida har vi ofta tagit upp att det råder monopolsituationer
            inom stora delar av den offentligt finansierade sektorn. Det för
            med sig ett slags näringsförbud i de sektorer där traditionellt
            kvinnor har erfarenhet och kompetens. Skall lönerna bli mer rättvisande
            krävs att anställda i vård och skola får ta del av den dynamik
            som ligger i att de får flera arbetsgivare att välja mellan. Kanske
            kan vi se ett embryo till en förändring på eftersatta löneområden
            när bristen på sjuksköterskor i kombination med sjuksköterskeflykt
            till Norge och framväxt av privata sjuksköterskepooler justerar
            upp lönerna i en sektor där det borde vara mera jämställt ur lönesynpunkt.
          </note>
          <note>
            Folkpartiet vill bryta de facto-monopolen och göra det möjligt
            för fler arbetsgivare att utföra offentligt finansierade tjänster
            inom såväl skola och vård. Vi tror att kvinnors arbetsmarknad
            skulle bli betydligt tryggare om de, inom de yrken de ofta är
            överrepresenterade, tilläts förverkliga sina idéer. Släpp kvinnlig
            skaparkraft loss, så leder det till bättre kvalitet för verksamheten.
            De som efterfrågar tjänster inom vård, service och utbildning
            kan då välja det som bäst passar den egna situationen. Ingen tvekan
            om att det skulle vara gynnsamt för såväl skattebetalare som att
            det skulle utveckla offentligt finansierad service.
          </note>
          <note>
            Kvinnors möjligheter att få välja bland flera arbetsgivare skulle
            positivt påverka såväl anställningsvillkor som lönesituationen.
          </note>
          <note>
            Att kvinnors otrygghet har ökat på arbetsmarknader där de har
            en dominerande ställning illustreras av det löftessvek som skedde
            från socialdemokratiskt håll mot anställda i vård och skola. Socialdemokraterna
            vann valet 1994 i hög grad på löftet att ingen skulle sägas upp
            inom vård och omsorg. Det löftet sveks, och förlorarna blev framför
            allt kvinnorna.
          </note>
          <note>
            Under den socialdemokratiska regeringsperioden har nära 70 000
            kvinnor i offentlig sektor förlorat sina jobb. Tredje kvartalet
            1994 arbetade över en miljon kvinnor i offentlig sektor. Första
            kvartalet 1998 var antalet nere i ca 940 000.
          </note>
          <note>
            Därför handlar en av de viktigaste jämställdhetsreformerna om
            att reformera den offentliga sektorn.
          </note>
          <note>
            Om kvinnor startade företag i samma utsträckning som män tidigare
            har gjort och anställde t.ex. var sin person, skulle det ge hundratusentals
            nya jobb. Så länge kvinnor inom vård och omsorg, utbildning och
            service till människor inte ges möjligheter att förverkliga sina
            idéer utanför det offentliga monopolet hämmas mycket av kvinnlig
            skaparkraft. Det är inte bara jämställdhetsfientligt, det är också
            ett stort slöseri med både mänskliga och ekonomiska resurser.
          </note>
          <note>
            Fru talman! Det jag sagt visar att en mycket viktig jämställdhetsreform
            som bör göras gäller en reformering av den offentliga sektorn.
            Genom att man får bort de offentliga monopolen kan den kvinnliga
            skaparkraften släppas fram. Jag påstår än en gång att det skulle
            leda till bättre kvalitet inom flera sektorer och dessutom till
            en lägre kostnad. Det skulle också ge kvinnor möjlighet att välja
            mellan fler arbetsgivare.
          </note>
          <note>
            Den andra sammanfattande synpunkt jag skulle vilja ge är att
            det i kvinnodominerade yrken i offentlig sektor är lägre löner
            än i jämförbara yrken i privat sektor. Det är ett strukturproblem
            som måste lösas.
          </note>
          <note>
            Staten bör tillsammans med landstings- och kommunförbunden utarbeta
            en flerårsplan för att höja lönerna för kvinnodominerade yrkesgrupper
            med längre utbildning, t.ex. sjuksköterskor och lärare.
          </note>
          <note>
            En tredje synpunkt är att fler män måste in i skola och vård.
            Skälen är flera. Men ett är att det skulle bidra till att höja
            löneläget för dominerade yrkesgrupper. Dessutom behöver barn få
            umgås med vuxna lärare av båda könen, något som måste vara positivt
            när det gäller vuxna förebilder, inte minst för de barn som kommer
            ur enföräldersfamiljer.
          </note>
          <note>
            De hushållsnära tjänsternas skatteregler bör ändras. Många jobb
            kan tillskapas inom tjänstesektorn.
          </note>
          <note>
            De är efterfrågade, och dessutom är det angeläget att den i dag
            stora svarta tjänstesektorn kommer över i s.k. vit sektor. Dessutom
            skulle de som är verksamma där nu med tvivelaktiga anställningsförhållanden
            på en vit och redovisad arbetsmarknad kunna få del av både ATP-poäng
            och sjukförsäkring, någonting som de i dag ofta helt saknar. Till
            jämställdhetsaspekten hör också att de som finns i sådan verksamhet
            väldigt ofta är just kvinnor.
          </note>
          <note>
            Föräldraledigheten bör matchas hårdare så att föräldrar tar till
            vara möjligheten att mer umgås med sina barn, och det gäller inte
            minst de som har pappor i den s.k. karriären.
          </note>
          <note>
            Jämställdhetsombudsmannens möjligheter att driva diskrimineringsmål
            bör förbättras. Också här bör hinder undanröjas.
          </note>
          <note>
            Det behövs en ny utredning som tar upp lönediskrimineringen.
            Denna översyn bör ha till uppgift att följa utvecklingen och eventuellt
            komma med förslag till ytterligare åtgärder. Den bör också analysera
            jämställdhetsplanernas betydelse i lönebildningen.
          </note>
          <note>
            Fru talman! Jämställdhet är svårt. Det finns inget bra internationellt
            facit. I det avseendet har den likheter med regionalpolitiken.
            Det finns inga färdiga förebilder. Dessutom finns det en slående
            likhet mellan just jämställdhet och regionalpolitik: i båda fallen
            handlar det om att undanröja hinder och se till att man får lika
            och jämställda villkor. En tredje jämförelse skulle kunna vara
            att på båda dessa politikerområden är det de svagaste som behöver
            den starkaste insatsen.
          </note>
          <note>
            Detta är ett samhälleligt och politiskt ansvar som vi här i riksdagen
            inte får rygga tillbaka för.
          </note>
          <note>
            Nu har regeringspartiet med stöd av sina supportergrupper nöjt
            sig med att det pågår en översyn av vissa delar av jämställdhetslagen.
            Jag tror att det är viktigt att vi från riksdagen sätter tryck
            på regeringen när det gäller både tempo och innehåll. Vi måste
            inse att den första och stora entusiasmen under 70- och
          </note>
          <note>
            80-talets reformperiod på jämställdhetsområdet har blåst över.
          </note>
          <note>
            Jämställdhetsarbete går inte av sig själv. Det behövs en ständig
            uppbackning och därför också en aktiv politik på dessa områden.
            Men jag tror också, fru talman, att denna politik bör drivas av
            både kvinnor och män. Därför skulle det vara önskvärt att fler
            riksdagsmän - med betoningen på män - och fler inom regeringen
            starkare gick i bräschen när jämställdhetsfrågor skall drivas.
            Jämställdheten är alltför viktig för att kunna skötas med vänsterhanden
            eller för att man avdelar ett fåtal - ofta kvinnliga - företrädare
            att hävda jämställdhetens ideal.
          </note>
          <note>
            Med det anförda ställer jag mig bakom Folkpartiets förslag i
            de motioner som har utmynnat i reservationer. Men jag nöjer mig
            med att yrka att enbart reservationerna 3 och 9 kommer under kammarens
            särskilda prövning genom omröstning.
          </note>
          <note type="speaker">
            Anf. 10 CHRISTEL ANDERBERG (m) replik:
          </note>
          <note>
            Fru talman! Som kvinna kunde jag inte låta bli att reagera starkt
            när Elver Jonsson talade om att kvinnor är den svagare parten
            som måste hjälpas och stöttas.
          </note>
          <note>
            Det är politiskt korrekt att man skall vara snäll mot invandrare,
            handikappade och kvinnor. Det är precis den typen av gamla fördomar
            som vi måste försöka att utrota. De leder också till att jämställdheten
            inte får allmän acceptans.
          </note>
          <note>
            I övrigt är jag helt överens med Elver Jonsson om att den offentliga
            sektorn måste reformeras. Kvinnor är inte svaga i sig, men det
            är de strukturer som vi har byggt upp i vårt land som binder och
            förslavar kvinnorna. Genom skatte- och avgiftssystemet tvingas
            de ut i förvärvslivet även när de har barn i småbarnsåldern, vare
            sig de vill det eller inte. Det tvingar majoriteten av Sveriges
            kvinnor till den enda arbetsgivaren på området, nämligen den offentliga
            sektorn som genom sin monopolställning effektivt kan förhindra
            en anständig löneutveckling och som även i övrigt ger kvinnorna
            usla arbetsförhållanden.
          </note>
          <note>
            Om inte kvinnorna trivs med sina arbetsförhållanden kan de inte
            säga upp sig och söka ett annat jobb, därför att det inte finns
            några andra arbetsgivare. Till detta kommer att den offentliga
            sektorn effektivt håller nere lönerna så att kvinnor känner den
            otryggheten att de har låga löner och inte kan försörja sig på
            sin lön.
          </note>
          <note type="speaker">
            Anf. 11 ELVER JONSSON (fp) replik:
          </note>
          <note>
            Fru talman! Christel Anderberg kände sig illa berörd av att jag
            antydde att kvinnor var den svagare parten. Det sade jag inte
            för att kvinnor i sig är svagare utan för att de ofta har en svagare
            position som de är helt utan skuld till och som inte minst den
            manliga delen av befolkningen får ta på sig ansvaret för genom
            den tradition och det kulturmönster som har varit under mycket
            lång tid.
          </note>
          <note>
            Christel Anderberg sade i sitt tidigare inlägg kanske något lättsinnigt
            att många vill ha symboler och politiska inhopp. Det räcker inte
            med det, men det är nog inte utan värde. Ibland har de s.k. signalvärdena
            en real betydelse.
          </note>
          <note>
            När det gäller både Christel Anderbergs anförande och inlägg
            i repliken anser jag att det är alltför begränsat till det skattemantra
            som man från moderat håll ofta upprepar. Vi från Folkpartiet har
            i och för sig likartade synpunkter, men det finns bitar där moderaterna
            borde engagera sig mera. Det gäller t.ex.
          </note>
          <note>
            opinionsbildning för föräldraledighet, JämO:s möjlighet att driva
            diskrimineringsmål och kravet på en utredning som ser över just
            lönediskriminering. Dessa delar bör också finnas med om man skall
            anse att man har ett fullödigt jämställdhetsbudskap.
          </note>
          <note type="speaker">
            Anf. 12 CHRISTEL ANDERBERG (m) replik:
          </note>
          <note>
            Fru talman! Jag tror inte alls att en majoritet av
          </note>
          <note>
            Sveriges kvinnor efterfrågar någon symbolpolitik från oss här
            i Sveriges riksdag. Vad de efterlyser är konkreta förslag som
            syftar till att människor får det bättre i sin vardag.
          </note>
          <note>
            Människor har nu mycket stora problem. Kvinnor slits mellan dubbla
            eller tredubbla lojaliteter. Svenska kvinnor håller på att jobba
            ihjäl sig. Svenska barn är förmodligen fysiskt de friskaste i
            världen, men de mår psykiskt mycket dåligt. Våldet bland ungdomar
            tilltar och går ned i åldrarna. Varje vecka begår ett barn under
            15 år självmord. Många experter anser att skälet till denna utveckling
            är att ungdomar känner sig övergivna av vuxengenerationen. De
            är ensamma och känner sig inte behövda. Denna ensamhet har man
            uppenbarligen inte kommit till rätta med genom att institutionalisera
            hela deras uppväxttid.
          </note>
          <note>
            Vi måste ta ett helhetsgrepp om människors vardag och deras olika
            problem. Vi måste se till att skapa förutsättningar så att människor
            orkar och kan räcka till både i familjelivet och i förvärvsarbetet.
          </note>
          <note type="speaker">
            Anf. 13 ELVER JONSSON (fp) replik:
          </note>
          <note>
            Fru talman! Jag delar Christel Anderbergs uppfattning om att
            vi behöver ta ett helhetsgrepp. I det ingår t.ex. ett större vuxenansvar.
            De påpekanden som görs här är också riktiga, att barn trots stor
            materiell standard kan fara väldigt illa. Christel Anderberg nämnde
            själv det ökande våldet. Men det är där som jag tycker att konservativa
            politiker inte tar det andra och det tredje steg som behövs. Våld
            kan också ha en orsak i en svår socialsituation som kan förstärkas
            genom droger och alkohol. På dessa områden har vi inte kunnat
            ställa upp och kämpa gemensamt, liberaler och konservativa.
          </note>
          <note>
            Jag tror alltså att moderaterna behöver bygga ut sitt jämställdhetsprogram
            och göra det till den dygd som man påstår sig vilja göra det till,
            nämligen att bidra till att människor får en bättre vardag. Men
            då behövs det också insatser för män, t.ex. att man bedriver en
            opinionsbildning som gör att männen tar ett större ansvar i jämställdhetsarbetet.
            Då behövs det politiska signaler och kanske rentav symbolvärden.
          </note>
          <note>
            Jämställdhetsfrågor är alltför viktiga för att avdelas till kvinnoförbund
            eller andra särskilt intresserade.
          </note>
          <note>
            Här behövs också männen engageras. Det kan väl vara ett memento
            att det behövs bättre uppställning i våra kammardebatter från
            det kön som jag själv tillhör. Här återstår ett outröttligt arbete.
            Det gäller politisk opinionsbildning där vi driver frågor som
            innebär ett delat ansvar mellan män och kvinnor för en ökad jämställdhet.
          </note>
          <note type="speaker">
            Anf. 14 CAMILLA SKÖLD (v) replik:
          </note>
          <note>
            Fru talman! Till att börja med vill jag tacka Elver
          </note>
          <note>
            Jonsson för hans betoning att det är viktigt med mäns ansvar.
            Sedan delar jag Christel Anderbergs reaktion när Elver Jonsson
            talade om kvinnor som den svagare gruppen. Men jag förstår nu
            att det inte var Elver
          </note>
          <note>
            Jonssons avsikt att få det att låta så. Det finns ibland en tendens
            att tala om kvinnor som någon sorts exklusiv minoritet, när det
            faktiskt är halva befolkningen som vi talar om.
          </note>
          <note>
            Jag delar inte heller Folkpartiets och Moderaternas syn på offentlig
            sektor. Jag förstår att det tar emot ideologiskt att konstatera
            att offentlig sektor är en förutsättning för att vi har kommit
            så långt som vi har gjort i Sverige. Det är bara att se hur det
            ser ut i övriga Europa.
          </note>
          <note>
            Det jag egentligen tänkte ta upp är lösningar för att jämställdheten
            skall komma vidare när det gäller det oavlönade hemarbetet.
          </note>
          <note>
            Folkpartiets och för all del också Moderaternas lösning är att
            skattesubventionera hushållsnära tjänster. Man skall alltså med
            skattepengar uppmuntra familjerna till en lösning där en tredje
            person kommer in i familjen för att ta hand om tvätt, städning
            osv.
          </note>
          <note>
            Det betyder att man helt lämnar grundkonflikten åt sidan och
            att man tvärtom, menar jag, konserverar de skillnader som finns,
            därför att löser man problemet med att ta in en tredje person
            så ställer man inga som helst krav på att mannen skall gå ned
            i arbetstid och ta ett större ansvar för hemarbetet. Därför anser
            jag att förslaget om hushållsnära tjänster är att direkt motarbeta
            jämställdhetsarbetet.
          </note>
          <note type="speaker">
            Anf. 15 ELVER JONSSON (fp) replik:
          </note>
          <note>
            Fru talman! Det är bra att det blev förtydligat att min avsikt
            inte var att tala om kvinnan som en svagare part i sig. Men hon
            har ofta en svagare position.
          </note>
          <note>
            Det är bra om vi kan vara överens på den punkten.
          </note>
          <note>
            Camilla Sköld säger att den offentliga sektorn har varit en så
            oerhörd tillgång. Jag vill då påminna om den väldiga nedrustning
            som har skett under den socialdemokratiska regeringens period,
            trots att man t.o.m. fick en valvinst genom att tala om att man
            inte skulle rusta ned. Nedrustningen beror på att vi har en för
            svag skattebas. Det är ju inte att det är ont om jobb på sjukhusen
            som gör att sjuksköterskor och undersköterskor avskedas. Vi har
            ont om pengar, och därför behöver vi en större skattebas.
          </note>
          <note>
            Sedan är Camilla Sköld bekymrad över att vi förfäktar att hushållsnära
            tjänster skulle få sin chans.
          </note>
          <note>
            Den finns i dag. Det är bara det att den finns i en svart sektor.
            Socialdemokrater och vänsterpartister talar om att tjänsterna
            skall subventioneras. Men det är en ingen subvention, för det
            kommer inga skattepengar i dag. I en svart sektor ingår inte något
            skatteflöde.
          </note>
          <note>
            Därför behöver denna sektor få bli vit. Jag tror att vi skulle
            få ett mer avspänt förhållande till dessa tjänster, och det skulle
            hjälpa kvinnor loss för deras egen karriäruppbyggnad.
          </note>
          <note type="speaker">
            Anf. 16 CAMILLA SKÖLD (v) replik:
          </note>
          <note>
            Fru talman! Det stämmer att jag är bekymrad över att man skall
            föra en aktiv statlig politik för att skapa en ny sektor med människor
            som jobbar med hushållsnära tjänster. Det är inte bara det att
            de hushållsnära tjänsterna helt och hållet bommar jämställdhetsperspektivet,
            utan de har dessutom en tydlig klassprofil.
          </note>
          <note>
            Till skillnad från om man anlitar en målare eller en bilreparatör,
            som man ju hyr in på grund av hans eller hennes kompetens, har
            jag inte hört någon som säger att man hyr in en städhjälp därför
            att hon - för det blir ju en kvinna - är duktigare på att städa.
            Vad det handlar om är värdering av tid, att min tid är för viktig
            för att använda till tvätt och städning, medan en annan persons
            tid går bra att använda.
          </note>
          <note>
            Jag vill påminna om det som Lars Leijonborg sade i partiledardebatten
            här för några veckor sedan, att det handlar om att skapa en arbetsmarknad
            för invandrarkvinnor med bristande språkkunskaper. Det fångar
            ju i ett nötskal vad det handlar om. Det bommar jämställdhetsperspektivet,
            och det har en tydlig klassinriktning. Jag tycker att det är bra
            att Folkpartiet är tydligt här.
          </note>
          <note type="speaker">
            Anf. 17 ELVER JONSSON (fp) replik:
          </note>
          <note>
            Fru talman! Jag är förvånad över vänsterpartisters oro för att
            den hushållsnära sektorn skulle bli vit, att den också skulle
            bidra till folkhushållet med skattemedel och att de som arbetar
            i denna sektor skulle kunna få både ATP-poäng och en anständig
            sjukförsäkring. Jag har svårt att förstå detta bekymmer. Det kanske
            trots allt har att göra med fördomar.
          </note>
          <note>
            När jag lyssnar på både repliker och inlägg från
          </note>
          <note>
            Camilla Sköld kan jag inte undgå att höra hur man har tonat ned
            de ofta radikala och tydliga kraven i det förgångna. Nu är man
            tyst som en kyrkråtta eller diskret som en legationssekreterare
            när det gäller sina krav. Det kanske är så att det är närheten
            till maktens köttgrytor som söver eller rent av bedövar, vad vet
            jag? Men mycket av den radikalitet i pådrivande frågor som Vänsterpartiet
            tidigare har presenterat saknas både i dagens betänkande och i
            dagens debatt.
          </note>
          <note type="speaker">
            Anf. 18 BARBRO JOHANSSON (mp):
          </note>
          <note>
            Fru talman! År 1622 publicerade fransyskan Marie de Gournay boken
            The Equality of Men and Women. I dag, 377 år senare, står vi här
            i Sveriges riksdag och debatterar jämställdhet och hur långt vi
            har kommit.
          </note>
          <note>
            Tanken svindlar, fru talman, när jag nu i mitt tal kommer att
            återkomma till de olika steg som har tagits i världen för att
            främja jämställdheten mellan man och kvinna.
          </note>
          <note>
            Nära 400 år är det sedan boken utkom. Och var står vi i dag?
            På den internationella kvinnodagen i måndags var tidningarna fulla
            med olika aspekter på jämställdheten. Bl.a. fanns det uppgifter
            om antalet kvinnliga chefer som finns inom näringslivet och på
            våra myndigheter.
          </note>
          <note>
            DN berättar att 95 % av börsbolagens direktörer vägrar att svara
            på frågan om inställningen till kvinnor som chefer. Bara en procent
            av tusen bolag har kvinnliga vd:ar. Trots detta, fru talman, fick
            svenska kvinnor redan år 1810 rätt att idka handel, men kvinnorna
            har inte kommit längre upp i hierarkin i näringslivet på de 189
            åren.
          </note>
          <note>
            TCO:s kampanj för lika lön för lika arbete, som fokuserade på
            löneskillnader mellan kvinnor och män, fick mycket kritik, mycket
            på grundval av att det var mäns kön som hängdes ut, bildligt talat.
            Miljöpartiet har stött kampanjen. För alla dem som inte vill se
            att skillnaden mellan män och kvinnor och bristen på jämställdhet
            beror på mäns överordning och kvinnors underordning är varje kampanj
            som fokuserar på kön ett hot, enligt Inger Olsson.
          </note>
          <note>
            Redan år 1908, fru talman, stiftades en lag i vårt grannland
            Norge om lika lön för lika arbete. Men sanningen i dag är ju att
            manligt kön ger högre lön, vilket också TCO-kampanjen ville visa.
          </note>
          <note>
            Av de antagna till läkarutbildning vid landets högskolor är kvinnor
            just nu i majoritet. Lönerna för läkare har sjunkit, och yrkets
            status blir lägre i och med att fler kvinnor än män utbildar sig
            till läkare.
          </note>
          <note>
            Samma sak har skett med läraryrket.
          </note>
          <note>
            Ett problem är att statusen på yrken sjunker när kvinnorna tar
            över, speciellt om man betänker att en ny konstitution i Italien
            år 1948 erkände att kvinnan var jämlik mannen och därför gav henne
            rätt att arbeta.
          </note>
          <note>
            Fru talman! År 1791 efterfrågades att flickorna i
          </note>
          <note>
            Frankrike skulle ha rätt till samma utbildning som pojkarna.
            I dag i Sverige tar fler kvinnor än män högskoleexamen, men endast
            10 % av professurerna på universiteten innehas av kvinnor.
          </note>
          <note>
            Att kvinnor traditionellt inte innehar lika höga poster i samhället
            som män medför att kvinnors genomsnittslön är ca 80 % av mäns
            löner. Att löneskillnaderna nu ökar, enligt en undersökning av
            SCB, är en backlash för samhället, tycker jag.
          </note>
          <note>
            Fler kvinnliga chefer skulle leda till rättvisare löner, fru
            talman. Lika lön för lika arbete ger ekonomisk självständig. Det
            har länge varit ett mål för jämställdheten och är ett steg att
            försöka uppnå.
          </note>
          <note>
            I vår motion tar vi upp frågan om att belysa mansrollen. Det
            är dags att kvinnorollen och mansrollen förändras. Mäns våld mot
            kvinnor är ett problem, men också de fredliga männens tystad och
            passivitet.
          </note>
          <note>
            Vi har inte nått någon jämställdhet så länge som våld mot kvinnor
            "accepteras" med tystnad av den stora majoriteten män.
          </note>
          <note>
            År 1864, fru talman, förlorade den svenske mannen sin lagstadgade
            rätt att aga sin hustru. I dag, 135
          </note>
          <note>
            år senare, visar det sig att 20 000 fall av kvinnomisshandel
            polisanmäldes under förra året. De flesta fallen inträffar i hemmen.
          </note>
          <note>
            Sexualbrotten mot kvinnor har ökat med 80 % de senaste tio åren.
            Gruppvåldtäkterna ökar i antal. Män bör sluta sig samman och markera
            att andra mäns våld mot kvinnor inte accepteras. Australien var
            år
          </note>
          <note>
            1977 det första land i världen som gjorde våldtäkt inom äktenskapet
            straffbar.
          </note>
          <note>
            Arbetstidsförkortning och genomgripande attitydförändringar kan
            få män att engagera sig med mer tid för sina barn och öka deras
            engagemang i vårdande yrken. Detta kan också förändra synen på
            mansrollen.
          </note>
          <note>
            Miljöpartiet vill att Sveriges regering tar initiativ till en
            FN-konferens om män där världens män får ett forum för att diskutera
            den moderna mansrollen och manssamhället.
          </note>
          <note>
            Fru talman! Miljöpartiet har motionerat om att kunna jämställdhetsmärka
            arbetsplatser inom näringslivet och om att kunna jämställdhetsmärka
            produkter. Detta kommer att kunna vara ett konkurrensmedel i framtidens
            företag. Det gläder oss nu att regeringen ger tid till en utredning
            som tar tag i de här frågorna.
          </note>
          <note>
            Ett sätt att se över jämställdheten inom myndigheter är bl.a.
            den s.k. 3 R-metoden som Kommunförbundet har tagit fram. 3 R står
            för representation, resurser och realia. Det blir ett utmärkt
            verktyg att använda inom statliga myndigheter och utredningar.
          </note>
          <note>
            Strategin bygger på mainstreaming, dvs. att jämställdhet inte
            är en särskild fråga. Det är en aspekt på jämställdheten.
          </note>
          <note>
            På fredagar när jag åker hem med tåget mot Göteborg brukar jag
            gå in i Centralstationens pressbyrå.
          </note>
          <note>
            Jag tittar på tidningshyllan, och då ser jag på mer än hundra
            tidningsframsidor bilder av leende kvinnor i utmanande poser.
            En snabbräkning visar att bland
          </note>
          <note>
            146 vecko- och månadsmagasin ler 65 kvinnor, 29
          </note>
          <note>
            kvinnor intar en sexig pose, 22 kvinnor visar brösten och 5 kvinnor
            ser rädda och hotade ut. Andra tidningar visar bilar, möbler,
            bakverk eller datorer.
          </note>
          <note>
            I reklamen visas mannen fram som stark, kompetent, utåtriktad.
            Han är chef eller politiker, hjälte eller brottsling. Kvinnan
            är smal, vacker, inåtvänd. Hon är mor, maka, sexobjekt eller offer.
          </note>
          <note>
            Mediernas bild av kvinnan är stereotyp och påverkar våra attityder
            och möjligheter att bli jämställda. I Sverige konsumerar vi i
            medeltal nästan sex timmar medier om dagen. Medierna påverkar
            också hur unga flickor uppfattar sig själva. I går kunde vi läsa
            i tidningarna att mer än 80 % av alla femtonåriga flickor vill
            ändra på sina kroppar. Vi kunde läsa om hur flickor redan i årskurs
            fem börjar banta och om att drygt var tjugonde flicka befinner
            sig i riskzonen för att utveckla en allvarlig ätstörning.
          </note>
          <note>
            Utskottet tar upp att Sverige under 1996 i lagstiftning som rör
            TV och radio beaktat vikten av jämställdhet mellan könen, att
            pressen antagit etiska riktlinjer om vad som trycks i tidningar
            och att regeringen har beviljat medel för detta. Jag undrar nu,
            fru talman, vad som har hänt. Det behövs ju bara att var och en
            går och ser på tidningshyllor och kritiskt granskar TV- och bioreklamen
            för att bilda sig en uppfattning och se att läget blir värre och
            värre vad gäller jämställdhetsaspekterna och synen på kvinnan.
          </note>
          <note>
            För inte så länge sedan var det lagar och regler som begränsade
            kvinnors möjligheter. Nu får vi rösta i fria val, utbilda oss
            och arbeta med vad vi vill. Men mycket återstår. 1990 protesterade
            47 kvinnor i Saudiarabien mot förbudet mot kvinnliga bilförare
            där. I
          </note>
          <note>
            Sverige ges 90 % av löneförmånen tjänstebilar till män, och i
            dagsnyheterna i TV uppges att kvinnor lever farligare i trafiken
            på grund av att kvinnor innehar mycket äldre bilar än männen.
          </note>
          <note>
            År 1921 fick svenska kvinnor rösträtt, men det skulle dröja 50
            år, alltså ända till 1971, innan
          </note>
          <note>
            Schweiz införde kvinnlig rösträtt.
          </note>
          <note>
            Arbetsvärdering, jämställdhetsplaner som följs upp och ett vidgat
            kompetensområde för JämO är några mycket viktiga verktyg för att
            kvinnor och män skall vara jämställda i arbets- och privatlivet.
          </note>
          <note>
            Härmed vill jag, fru talman, yrka bifall till reservationerna
            15 och 20 och samtidigt peka på Miljöpartiets särskilda yttrande
            i betänkandet.
          </note>
          <note type="speaker">
            Anf. 19 SONJA FRANSSON (s):
          </note>
          <note>
            Fru talman! Sverige utnämndes nyligen av UNDP
          </note>
          <note>
            Human Development Report till det land i världen där kvinnor
            har mest ekonomiskt och politiskt inflytande.
          </note>
          <note>
            Sverige är bäst i världen på att ge kvinnor deras självklara
            rätt till ett yrkesarbete. Egen inkomst är grunden för självständighet
            och jämlikhet. Den egna inkomsten ger handlingskraft och oberoende
            i det dagliga livet. Den innebär självförtroende och förmåga att
            påverka sitt eget liv. Den innebär dessutom att makar möts på
            lika villkor.
          </note>
          <note>
            Detta är resultatet av ett träget politiskt arbete lett av socialdemokrater
            genom decennier. Gemensamma satsningar på dagis, på äldreomsorg,
            på särbeskattning och på jämställdhetslagar har bidragit till
            att ge kvinnor möjlighet till yrkesarbete och därmed ökad jämställdhet.
            Trots den höga arbetslösheten har kvinnorna klarat sig förhållandevis
            bra på arbetsmarknaden under de senaste åren. Kvinnor arbetar
            fler timmar, kvinnor utbildar sig mer än tidigare, och också mer
            än männen, och allt fler kvinnor arbetar heltid.
          </note>
          <note>
            Fru talman! Under 1900-talet har det skett en viktig historisk
            förändring. Mannen har blivit far i samma bemärkelse som kvinnan
            alltid tidigare varit mor.
          </note>
          <note>
            På 1950- och 1960-talen blev det allt vanligare att se män dra
            barnvagnar. De tog också mer del i vården av sina barn. När kvinnorna
            fick ökad självständighet i såväl samhälle som familj blev också
            obalansen mellan kvinnors och mäns ansvarstagande iögonenfallande
            - kvinnornas dubbla ansvarstagande i yrkeslivet och i hemmet och
            männens enkla.
          </note>
          <note>
            I dag kan vi konstatera att svenska män aldrig någonsin tagit
            ett så stort ansvar för sina barn som de gör i dag. Vi ligger
            bäst till i världen. Det är något som vi kan vara stolta över,
            men naturligtvis inte nöjda med, eftersom det fortfarande är stora
            skillnader mellan mäns och kvinnors uttag av föräldraförsäkringen.
          </note>
          <note>
            Fortfarande tar kvinnorna ut mer än 90 % av föräldraledigheten
            och männen knappt 10 %. Fortfarande är oskäliga löneskillnader
            mellan kvinnor och män regel snarare än undantag. Fortfarande
            jobbar långt fler kvinnor än män deltid trots att de vill arbeta
            heltid. Det är detta jämställdhetsarbetet är inriktat på i dag;
            mäns och kvinnors lika ansvar och delaktighet i samhället, på
            arbetsplatsen och i familjen.
          </note>
          <note>
            Fru talman! Jämställdheten mellan kvinnor och män berör alla
            delar av samhället. Vi i Sverige har kommit långt då det gäller
            att skapa lika villkor och förutsättningar för kvinnor och män,
            inte minst på det formella planet. I den svenska grundlagen finns
            inskrivet att "lag eller annan skrift ej får innebära att någon
            missgynnas på grund av kön."
          </note>
          <note>
            Sedan 1980 regleras jämställdhetsfrågor i arbetslivet i jämställdhetslagen,
            som innehåller dels regler om diskrimineringsförbud, dels regler
            om arbetsgivares skyldigheter att bedriva ett aktivt jämställdhetsarbete.
            Alla arbetsgivare med minst tio anställda skall göra en årlig
            jämställdhetsplan. Jämställdhetsombudsmannen skall se till att
            jämställdhetslagen efterlevs och kan vid tvist också föra talan
            i Arbetsdomstolen när det gäller könsdiskriminering.
          </note>
          <note>
            Målen för jämställdhetspolitiken ligger fast. Det är en uppfattning
            som slogs fast av regeringen i budgetpropositionen för 1999 och
            som delas av utskottsmajoriteten. Det innebär att kvinnor och
            män skall ha samma möjligheter, rättigheter och skyldigheter inom
            alla väsentliga områden i livet.
          </note>
          <note>
            Det innebär vidare en jämn fördelning av makt och inflytande
            mellan kvinnor och män, samma möjligheter till ekonomiskt oberoende
            och lika villkor och förutsättningar i fråga om företagande, arbete
            och arbetsvillkor.
          </note>
          <note>
            Det innebär också att kvinnor och män skall ha samma tillgång
            till utbildning och möjligheter till utveckling av personliga
            ambitioner, intressen och talanger. Det innebär delat ansvar för
            hem och barn och också frihet från könsrelaterat våld.
          </note>
          <note>
            Insatserna för att öka jämställdheten måste kännetecknas av en
            stor bredd. Jämställdhetsperspektivet måste införlivas på alla
            politikområden. Det gäller fortsatt metodutveckling och utbildning
            och satsningar på information och kunskapsutveckling.
          </note>
          <note>
            Fru talman! Arbetsmarknadens parter måste hitta former för att
            komma åt oskäliga löneskillnader mellan kvinnor och män. Regeringen
            har därför tillsatt en särskild utredare som bl.a. skall analysera
            frågor om arbetsvärdering och bedöma om det behövs ytterligare
            åtgärder för hur arbetet med att bestämma lika lön för lika och
            likvärdigt arbete skall underlättas i praktiken. Det handlar bl.a.
            om att föreslå andra eventuella åtgärder mot lönediskriminering,
            att göra en analys och komma med förslag om förtydligande av arbetsgivarens
            lönekartläggning och se över jämställdhetslagen utifrån nya krav
            från EG-rätten. Lagen skall dessutom ses över för en eventuell
            skärpning då det gäller diskriminering på grund av kön.
          </note>
          <note>
            Arbetet skall bedriver i nära samarbete med arbetsmarknadens
            parter och uppdraget skall redovisas den 1 september i år.
          </note>
          <note>
            En korrekt och ändamålsenlig könsuppdelad statistik är nödvändig
            för att tydliggöra löneskillnaderna mellan män och kvinnor i samhället.
            SCB har därför fått 1 miljon kronor extra för en vidareutveckling
            av lönestatistiken under budgetåret 1999.
          </note>
          <note>
            JämO har fått ytterligare 2 miljoner kronor för att utöva tillsyn
            över de delar av jämställdhetslagen som just rör löneskillnader
            mellan män och kvinnor.
          </note>
          <note>
            Fru talman! För att tydliggöra hur jämställdheten ser ut i olika
            arbetsorganisationer behövs det inte enbart statistik utan också
            bra metoder.
          </note>
          <note>
            Kommunförbundet har därför fått ett ekonomiskt stöd från regeringen
            för att ta fram en metodbok när det gäller den s.k. 3 R-metoden.
            Den är ett redskap för att systematiskt inventera, analysera och
            diskutera olika aspekter av jämställdhet. De tre R:n står för
            representation, resurser och realia. När man analyserar de två
            första R:en kan man urskilja det tredje, dvs.
          </note>
          <note>
            vilka normer som formar verksamheten. Därefter kan nämnden börja
            utforma en jämställd politik. Det är en mycket bra metod som på
            olika sätt bör spridas i landet. De myndigheter som anser att
            den passar just deras verksamhet skall kunna ta den till sig genom
            den metodbok som nu kommer att tas fram.
          </note>
          <note>
            Fru talman! Jämställdhet är ett av fyra områden som Sverige särskilt
            prioriterar i det fortsatta EU-
          </note>
          <note>
            arbetet. Enligt svensk uppfattning bör klara mål utarbetas för
            jämställdhetsarbetet, på motsvarande sätt som vad gäller för EU:s
            sysselsättningsarbete. Målen för arbetet bör vara minskande löneskillnader,
            ett ökat arbetskraftsdeltagande, höjda utbildningsnivåer och förbättrad
            kvinnorepresentation i politiken.
          </note>
          <note>
            I detta sammanhang kan också nämnas att regeringen under 1999
            planerar att arrangera en europeisk jämställdhetskonferens. Konferensen
            kommer bl.a. att behandla just frågor om benchmarking.
          </note>
          <note>
            Fru talman! Förutom nya arbetsmetoder och statistik krävs det
            också ett aktivt utvecklingsarbete av nya arbetsformer och nya
            verktyg som leder till att målen för ett jämställt samhälle uppnås
            i praktiken.
          </note>
          <note>
            Ett verktyg som hittills inte prövats vare sig i Sverige eller
            i något annat europeiskt land är kvalitetsbedömning av produkter
            och tjänster ur ett könsperspektiv.
          </note>
          <note>
            En frivillig jämställdhetsmärkning som i första hand bör gälla
            varor och tjänster i den privata sektorn skulle kunna driva på
            utvecklingen mot ett mer jämställt samhälle genom att medvetna
            konsumenter väljer jämställdhetsmärkta produkter. Jämställdhetsmärkning
            skulle på så sätt kunna bli en konkurrensfaktor för företag på
            samma sätt som miljömärkning är i dag.
          </note>
          <note>
            Denna fråga skall nu utredas och redovisas i slutet av år 2000.
          </note>
          <note>
            Med detta som bakgrund, fru talman, vill jag yrka bifall till
            betänkandet i dess helhet och avslag på samtliga motioner.
          </note>
          <note type="speaker">
            Anf. 20 MARIA LARSSON (kd) replik:
          </note>
          <note>
            Fru talman! Sonja Fransson talade alldeles i inledningen av sitt
            anförande mycket om vikten av att ge svenskor och svenskar ett
            eget arbete och av att hitta alla lösningar som ökar möjligheten
            för fler att få ett avlönat arbete. Därvidlag är vi tämligen överens,
            Sonja Fransson och jag.
          </note>
          <note>
            Det finns ju ett sådant förslag som har lagts fram och som har
            funnits med ganska länge. Det handlar om hushållsnära tjänster.
            Både Sonja Fransson och jag vet att det skulle skapa nya jobb
            - jobb som i dag inte finns mer än inom den svarta sektorn. Det
            skulle skapa möjligheter till eget företagande för många personer,
            både kvinnor och män. Det skulle också underlätta för både kvinnor
            och män att kanske fullgöra en karriär någon annanstans när arbetstyngden
            i hemmet minskar något.
          </note>
          <note>
            Jag vill fråga Sonja Fransson huruvida det här är ett förslag
            som skulle kunna tänkas framföras av den socialdemokratiska regeringen
            som en del i att bekämpa arbetslösheten för män men också för
            kvinnor.
          </note>
          <note type="speaker">
            Anf. 21 SONJA FRANSSON (s) replik:
          </note>
          <note>
            Fru talman! När det gäller de hushållsnära tjänsterna finns det
            redan i dag flera bolag som jobbar med det, inte minst kvinnoföretag.
            Det har vi absolut ingenting emot.
          </note>
          <note>
            Vad det handlar om är om vi skall ha skattereducering för dessa
            tjänster. På den punkten har vi olika meningar. Det är ju samtidigt
            så att det är via skatten som vi betalar omvårdnaden. Det är via
            skatten som vi betalar vårt välfärdssystem där väldigt många kvinnor
            är anställda. Om vi samtidigt tycker att vi skall ha fler arbetsplatser
            inom de här områdena handlar det också om vilka inkomster vi har.
            Det handlar om ifall vi verkligen skall ha skattereducering, inte
            om det skall skapas arbetstillfällen. Självfallet kan det göra
            det.
          </note>
          <note type="speaker">
            Anf. 22 MARIA LARSSON (kd) replik:
          </note>
          <note>
            Fru talman! Vi har ju varit tämligen överens om att skattereducera
            den manliga sektorn i form av
          </note>
          <note>
            ROT-avdrag. Jag tycker att det är beklämmande att den socialdemokratiska
            regeringen som i ord gärna talar om jämställdhet inte är beredd
            att ge samma stöd till den sektor som också skulle kunna ge kvinnor
            jobb.
          </note>
          <note>
            Nu tror jag inte att det bara handlar om kvinnor, utan att det
            i stor utsträckning också handlar om män.
          </note>
          <note>
            Jag tror att en skattesubvention behövs i ett initialt skede
            för att få i gång verksamheten, liksom vi har haft ett riktat
            stöd under några år till en genuint manlig sektor. Jag tycker
            att det är trist att höra att Sonja
          </note>
          <note>
            Fransson inte är mer bekymrad över arbetslösheten än att ge den
            här möjligheten.
          </note>
          <note>
            Är det så farligt att under en försöksperiod pröva det här? Måste
            det vara så låsta positioner i den här frågan, som ändå skulle
            kunna ge utrymme för fler jobb i Sverige?
          </note>
          <note type="speaker">
            Anf. 23 SONJA FRANSSON (s) replik:
          </note>
          <note>
            Fru talman! Nu är det ju så att skattesamtal pågår, och vi vet
            inte riktigt vad som kommer ut av det. Vi har ju sagt att det
            finns en del områden där vi kan sänka skatter.
          </note>
          <note>
            Sedan beror det på vad man prioriterar. Det här området har vi
            inte prioriterat. Vi har i första hand har sagt att vi skall prioritera
            sänkning av skatt för dem som har låga löner, inte att subventionera
            hemnära tjänster. Vi vet i dag att många kan betala för det, och
            då kan de också göra det.
          </note>
          <note>
            Sedan är det en skillnad när det gäller det som handlar om att
            man får skattesubvention när man köper tjänster på grund av att
            man inte kan utföra den tjänsten. Då gäller det ett jämlikt förhållande.
            När någon köper en tjänst för att vinna tid blir det däremot ett
            ojämlikt förhållande, och där ser vi vissa problem.
          </note>
          <note type="speaker">
            Anf. 24 BARBRO JOHANSSON (mp) replik:
          </note>
          <note>
            Fru talman! Jag tog i mitt anförande bl.a. upp bilden av kvinnan
            i medierna och framför allt i reklamen. Vi ser att den blir värre
            och värre i tidningar, i
          </note>
          <note>
            TV och i bioreklam.
          </note>
          <note>
            Vi förde i vår motion fram att vi vill ha en jämställdhetsmärkning
            av bl.a. företag och inom offentlig sektor. Vi är väldigt glada
            för att det blir en utredning med direktiv om att jämställdhetsmärka
            produkter och tjänster. Jag skulle i dag vilja föra fram ett förslag,
            nämligen att man skulle kunna jämställdhetsmärka även reklam.
            Det skulle kanske till utredningen kunna ges ett tilläggsdirektiv
            om jämställdhetsmärkning av reklamen. En sådan jämställdhetsmärkning
            skulle vara en väldig konkurrensfördel för många företag, precis
            som miljömärkningen i dag är. Jag hoppas att få höra vad Sonja
            Fransson säger om det.
          </note>
          <note>
            Vi tar vidare i vår motion upp frågan om positiv särbehandling.
            Både JämO och andra myndigheter som vi har kontaktat om detta,
            nämligen SJ, landsting, Skolverket och Socialstyrelsen, tycker
            att positiv särbehandling är en väg att komma framåt i jämställdhetsarbetet.
          </note>
          <note>
            En tredje fråga som vi tar upp är att JämO:s roll inte bara skall
            avse arbetslivet. Vi vill få en i lag fastställd utvidning av
            JämO:s kompetensområde så att det sträcker sig också utanför arbetslivet.
            Vi tittar i det sammanhanget bl.a. på de s.k. Parisprinciperna.
          </note>
          <note>
            Jag hoppas att Sonja Fransson och regeringen så småningom kommer
            att gå oss till mötes i det sammanhanget.
          </note>
          <note type="speaker">
            Anf. 25 SONJA FRANSSON (s) replik:
          </note>
          <note>
            Herr talman! Vi tycker att det är väldigt intressant att pröva
            en jämställdhetsmärkning. Det är också därför som en utredning
            har tillsatts. Tanken är den att detta till att börja med skall
            prövas inom två tjänsteområden och inom två tillverkningsområden.
          </note>
          <note>
            Såvitt vi förstår är det inte så helt enkelt att ta fram regler
            och riktlinjer för detta. Låt oss alltså först pröva detta, så
            att vi får se vart det kan leda till när det gäller medier och
            annat.
          </note>
          <note>
            Vi har en tryckfrihetslagstiftning som är väldigt viktig. Inte
            minst pågår det inom medievärlden en etisk diskussion, som onekligen
            behöver vara aktiv.
          </note>
          <note>
            Det som Barbro Johansson tog upp i sitt tidigare anförande är
            förskräckligt. Självklart måste vi ha en stark opinion mot mediernas
            exploation av kvinnor och mot deras syn på kvinnor.
          </note>
          <note type="speaker">
            Anf. 26 BARBRO JOHANSSON (mp) replik:
          </note>
          <note>
            Herr talman! Jag tror att Sonja Fransson och jag i mycket är
            överens när det gäller jämställdheten, men jag vill fortfarande
            trycka på att man bör börja med att titta på reklamen. Många flickor
            drabbas av ätstörningar, och vi får just nu veta att många 15-
          </note>
          <note>
            åringar vill ändra på sin kropp.
          </note>
          <note>
            Detta är företeelser som påverkas av medierna. Vi kan i tidningar
            se att det ges budskap om att 13-,14-
          </note>
          <note>
            och 15-åringar inte skall vara nöjda med sin kropp.
          </note>
          <note>
            Det är ganska horribelt. Vi har i vuxenvärlden ett stort ansvar
            för att ändra på detta.
          </note>
          <note>
            Min andra fråga gällde att JämO:s kompetensområde skall utvidgas
            till att också gälla utanför arbetslivet.
          </note>
          <note type="speaker">
            Anf. 27 SONJA FRANSSON (s) replik:
          </note>
          <note>
            Herr talman! Jag delar Barbro Johanssons syn på bl.a. mediernas
            roll. Den etiska diskussionen måste lyftas fram. Om det skall
            till lagstiftning eller inte för detta är en annan fråga. Däremot
            måste vi föra en aktiv diskussion, och medierna måste själva sanera
            sin verksamhet. Jag tror att det är oerhört väsentligt.
          </note>
          <note>
            Vi är i övrigt väldigt tydliga i vår uppfattning att lagstiftningen
            om JämO och om jämställdheten har arbetsrättslig karaktär. Vi
            vill inte för närvarande ändra på detta.
          </note>
          <note type="speaker">
            Anf. 28 ELVER JONSSON (fp) replik:
          </note>
          <note>
            Herr talman! Den första delen av Sonja Franssons inlägg bar idyllens
            prägel. Hon sade att man nu är mera far än förr. Ja, jag tror
            att förhållandena säkerligen har förbättrats, men det är inte
            detsamma som att de är bra. Förbättringen har till stor del att
            göra med det reala politiska beslut som togs på förslag av en
            tidigare regering, med Bengt Westerberg som propositionsskrivare,
            om att vi skulle få en pappamånad.
          </note>
          <note>
            Socialdemokraterna tvekade till en början, men vi lyckades vinna
            över dem, och mer än 90 % av kammarens ledamöter ställde sig bakom
            reformen, som jag tror var bra.
          </note>
          <note>
            Sonja Fransson lät förstå att eventuella förbättringar har mycket
            att göra med träget socialdemokratiskt arbete. Hon lade till "genom
            decennier", och då reagerade jag. Man skulle också kunna säga
            att jämställdhetsarbetet har mötts av ett träget motstånd från
            socialdemokraterna, framför allt mot den stora och avgörande reform
            som har gällt sedan 1980. Det krävdes mycket av insatser för att
            genomdriva den i slutet på 70-talet.
          </note>
          <note>
            Socialdemokraterna och de dåvarande kommunisterna allierade sig
            då med Svenska Arbetsgivareföreningen och LO och drev ett hårt
            motstånd, men vi lyckades få igenom reformen. I dag ställer sig
            socialdemokraterna bakom de aktiva insatser som jämställdhetslagen
            påbjuder.
          </note>
          <note>
            Jag är bekymrad över att Sonja Fransson tar den höga arbetslösheten
            så enkelt att hon säger att kvinnorna har klarat sig bättre. Att
            kvinnor i rådande massarbetslöshet skulle utbilda sig mera var
            den enda åtgärd som återstod när socialdemokraterna i landstingen
            med regeringens godkännande avskedade över
          </note>
          <note>
            70 000 personer i sjukvården, inte därför att det saknades arbete
            utan möjligen därför att finanserna var svaga.
          </note>
          <note type="speaker">
            Anf. 29 SONJA FRANSSON (s) replik:
          </note>
          <note>
            Herr talman! Jag tar inte alls lätt på arbetslösheten. Vi skall
            bekämpa den på många olika sätt. Men att kvinnor aktivt har gått
            in i utbildning är ett viktigt faktum. Vi kan tydligt se att den
            som har en låg utbildning har väldigt svårt att få ett arbete,
            medan den som har en högre utbildning har lättare att få ett arbete.
          </note>
          <note>
            Jag tycker att det är en aktiv företeelse att ungefär
          </note>
          <note>
            70 % av dem som deltar i kunskapslyftet är kvinnor.
          </note>
          <note>
            Att kvinnor faktiskt väljer att utbilda sig för att få en bättre
            situation på arbetsmarknaden tycker jag är oerhört positivt.
          </note>
          <note>
            Vidare är äldreomsorgen och barnomsorgen liksom tidigare oerhört
            väsentliga för kvinnors möjligheter att komma ut på arbetsmarknaden.
            Nu tycker vi att männen skall ta ett större ansvar. Vi tycker
            att det är bra med pappamånaden. Jag håller med om att den var
            ett sätt att gå vidare. Det gäller nu att påverka männen att ta
            ett större ansvar i hemmet, så att fördelningen av yrkesarbete
            och hemarbete kan förbättras.
          </note>
          <note type="speaker">
            Anf. 30 ELVER JONSSON (fp) replik:
          </note>
          <note>
            Herr talman! Det är naturligtvis riktigt att det behövs en bra
            utbildning för att kunna få högre befattningar, som naturligtvis
            också kvinnor behöver få chanser till. Men en hel del av dem som
            har gått in i utbildning gjorde det inte därför att de ville satsa
            på det just då utan därför att de blev avskedade från de jobb
            som de kände för och hade ett oerhört stort behov av. Jag ville
            påpeka att detta får ses som ett nederlag.
          </note>
          <note>
            Den andra delen av Sonja Franssons inlägg innebar att hon övergick
            från idyll till verklighet. Jag skall hålla henne räkning för
            att hon erkände att läget inte är bra. Vi föreslår nu att man
            skall ta tag i oskäliga löneskillnader, utreda lönediskrimineringen,
            se till att fler män kommer in i kvinnoyrken, att JämO:s roll
            bör stärkas och att opinionsbildningens betydelse för föräldraledigheter
            skall hållas fram.
          </note>
          <note>
            När dessa förslag från liberalt håll kommer här, säger socialdemokraterna
            ganska oengagerat: Vi håller på och utreder. Jag har inte känt
            någon garanti för att det kommer att hända så mycket.
          </note>
          <note>
            Till sist, herr talman, vill jag ta upp EU-
          </note>
          <note>
            konferensen om jämställdhet. Jag tror att det skulle vara ett
            gott tips att Socialdemokraterna och regeringen rent av på den
            punkten tog och kvoterade, därför att vid jämställdhetskonferenser
            i internationellt perspektiv - också i svensk regi ibland - har
            det varit så att alltför få män har engagerat sig i den debatten
            och tagit tag i dessa viktiga frågor.
          </note>
          <note type="speaker">
            Anf. 31 SONJA FRANSSON (s) replik:
          </note>
          <note>
            Herr talman! Oskäliga löner är inte acceptabelt.
          </note>
          <note>
            Det jobbar vi med. Jämställdhetsombudsmannen arbetar aktivt med
            detta. Vad vi skall se över i utredningen är om vi kan få ännu
            bättre verktyg för att se till att vi får bort de oskäliga löneskillnaderna
            mellan män och kvinnor. Det är inte så att vi inte gör någonting.
            Det är viktigt med den attitydpåverkan som har pågått, och det
            är viktigt med de frågor som Jämställdhetsombudsmannen har tagit
            fram om detta.
          </note>
          <note>
            Men vi tror att vi behöver förändra och skärpa lagstiftningen,
            och det är därför vi har tillsatt en utredning. Dessutom behöver
            vi se över lagstiftningen utifrån de EG-domar som har fällts tidigare.
            Det är alltså en väsentlig del.
          </note>
          <note type="speaker">
            Anf. 32 CHRISTEL ANDERBERG (m) replik:
          </note>
          <note>
            Herr talman! Vi hörde att UNDP har utnämnt
          </note>
          <note>
            Sverige till världsbäst på jämställdhet. Det kanske är så att
            de som har gjort det har lyssnat på socialdemokraternas högtidstal
            och mångordiga retorik, och det kanske inte är så lätt för dem
            att se skillnad mellan det å ena sidan och den bistra verkligheten
            för många kvinnor i Sverige å andra sidan.
          </note>
          <note>
            Den egna inkomsten ger kvinnorna kraft och oberoende, sade Sonja
            Fransson. Nu är det ju så att mer än 50 % av kvinnorna i Sverige
            jobbar inom den offentliga sektorn, och inom de stora kvinnodominerade
            verksamhetsområdena är lönerna mycket låga.
          </note>
          <note>
            Enligt Kvinnomaktsutredningens undersökningar är det så att inte
            mindre än 70 % av de svenska kvinnorna är helt beroende för sin
            försörjning av det offentliga med lön eller bidrag eller bådadera.
            Så vad som faktiskt har hänt är att svenska kvinnor har tvingats
            byta ett beroendeförhållande mot ett annat. De är mer oberoende
            av en man för sin försörjning, men mer beroende av det offentliga
            än kanske i något annat land. Tycker Sonja Fransson verkligen
            att jämställdheten har tagit några jättekliv framåt genom den
            utvecklingen?
          </note>
          <note type="speaker">
            Anf. 33 SONJA FRANSSON (s) replik:
          </note>
          <note>
            Herr talman! Jag tycker inte att vi har tagit jättekliv. Jag
            tror inte att man tar jättekliv. Jag tror att det är ett enträget
            arbete som har pågått i decennier, som jag sade. Vi har kommit
            långt inom väldigt många områden i Sverige, och det är viktigt
            att hålla fram och också vara stolta över. Det behöver inte betyda
            att vi är nöjda med hur långt vi har kommit;
          </note>
          <note>
            självklart inte. Jag påtalade väldigt tydligt att det finns brister
            och att det finns mycket att göra.
          </note>
          <note>
            När det gäller offentlig sektor: Ja, vi har väldigt många kvinnor
            inom offentlig sektor, och där skulle vi behöva ha fler män. Det
            är det första. Det andra är att även om man går över till entreprenader,
            som moderaterna gärna vill - det finns i dag - finns det inget
            som säger att man har fått högre löner för att det är en entreprenad.
            Och det är fortfarande skattemedel som också betalar entreprenaderna.
          </note>
          <note>
            Så länge vi har skatter som betalar så är det svårt, om man inte
            är beredd att betala mer i skatt. Det är det som det handlar om.
            Hur mycket är vi villiga att betala i skatt? Ja, vi menar att
            vi är villiga att betala väldigt mycket i skatt för att få en
            god omsorg och bra vård och för att människor, t.ex. de som arbetar
            inom vårdsektorn, framför allt kvinnor, skall få en bra lön. Det
            är vi beredda på. Men det handlar då om hur mycket skatt vi kan
            lägga. Vad är vi beredda att betala?
          </note>
          <note type="speaker">
            Anf. 34 CHRISTEL ANDERBERG (m) replik:
          </note>
          <note>
            Herr talman! Ja, hur mycket skatter är vi beredda att betala?
            Sverige har redan världens högsta skatter, men vi har långt ifrån
            världens bästa omsorg eller välstånd. Så man kan verkligen fråga
            hur ni socialdemokrater använder skattebetalarnas pengar.
          </note>
          <note>
            SKAF gjorde en undersökning i somras, någon gång under inledningen
            av valrörelsen, då man gick ut och frågade sina medlemmar som
            tidigare hade arbetat i offentlig sektor och nu hade gått över
            i privat verksamhet hur de upplevde sina arbetsförhållanden på
            det ena eller andra stället. Och det var slående hur nästan alla
            som hade gått över i privat verksamhet vittnade om att de var
            mycket mer tillfreds med sin arbetssituation. De tyckte att de
            hade fått större möjlighet till påverkan på det egna arbetet,
            planering av arbetstider osv. Det visar sig också att i privata
            verksamheter kan man betala helt andra löner än i Sverige.
          </note>
          <note>
            Vi betalar världens högsta skatter, och vi har världens största
            offentliga sektor, men ändå är det så att kvinnor är underbetalade
            och inte kan leva på sin lön.
          </note>
          <note>
            Tycker Sonja Fransson att det är att ge kvinnorna kraft och oberoende?
            Tycker Sonja Fransson att detta är värdigt ett civiliserat samhälle?
          </note>
          <note type="speaker">
            Anf. 35 SONJA FRANSSON (s) replik:
          </note>
          <note>
            Herr talman! Kvinnor har för låga löner, det är helt klart, och
            det är något vi måste göra någonting åt.
          </note>
          <note>
            Därför säger jag att vi är beredda att via skatter vidta åtgärder
            så att de sektorer där många kvinnor arbetar också skall få höjda
            löner. Det är väsentligt. Det är inte moderaterna beredda att
            ställa upp på.
          </note>
          <note>
            Moderaterna talar om att det finns ett annat löneläge, bl.a.
            i USA. Det är ju intressant när man talar om skatter och löner.
            I USA har man lägre skatter, men man har också betydligt lägre
            löner. Och på de områden Christel tog upp i sitt anförande om
            t.ex.
          </note>
          <note>
            hemnära tjänster, service och annat handlar det om väldigt låga
            löner, och det ställer vi inte upp på. Vi tycker att man skall
            ha bra betalt för det man utför, och kvinnorna skall ha lika bra
            betalt som männen för det de utför. Det tycker vi är väsentligt.
          </note>
          <note type="speaker">
            Anf. 36 MAGNUS JACOBSSON (kd):
          </note>
          <note>
            Herr talman! I går läste jag i en kvällstidning om en far som
            under åtta år hade misshandlat och torterat sin dotter. Under
            de senaste vekorna har de flesta medier diskuterat den 22-årige
            yngling som utnyttjat minst tio barn både i hemmet och på de dagis
            som han jobbat på. Och med jämna mellanrum diskuteras olika övergrepp
            som uppmärksammas av medier.
          </note>
          <note>
            Gemensamt för alla dessa berättelser är att det är män som begår
            över 90 % av alla vålds- och övergreppsbrott. Trots detta är det
            nästan enbart kvinnor som diskuterar jämställdhet.
          </note>
          <note>
            Det här är oerhört negativt. Vi har nu diskuterat jämställdhet
            i snart 20-30 år, men fortfarande är det en diskussion som framför
            allt förs bland kvinnor om män.
          </note>
          <note>
            Det här har gjort att jämställdhetsdebatten ofta bland män fått
            en negativ klang. Många yngre upplever att det enbart är äldre
            och medelålders kvinnor som gnäller. Och man ser inte att problemen
            är reella.
          </note>
          <note>
            Det är därför glädjande att se att det finns flera motioner som
            uppmärksammar männens del och ansvar i jämställdhetsdebatten.
          </note>
          <note>
            Jämställdhet får inte enbart vara kvinnornas samtal om männens
            beteende, utan skall jämställdheten bli en varaktig och rejäl
            framgång måste vi män börja diskutera varför "vi" begår de brott
            som vi gör, varför
          </note>
          <note>
            "vi" använder våld och härskartekniker för att behålla vår position
            i samhället.
          </note>
          <note>
            Själv började jag fundera på dessa frågor när jag som tonåring
            lärde känna en tjejkompis som blivit sexuellt utnyttjad av sin
            pappa. I processen kring polisanmälan och bristen på engagemang
            från myndigheter som borde stöttat, insåg jag att förhållandena
            för man och kvinna långt ifrån var jämlika och rättvisa.
          </note>
          <note>
            Vi män måste våga se på oss själva, våra beteenden och positioner,
            hur vi agerar vad det gäller relationer mellan män och kvinnor,
            hur vi agerar i yrkeslivet och hur vi agerar i familjelivet.
          </note>
          <note>
            Det var bl.a. ur det här perspektivet som jag som förbundsordförande
            i KDU tog initiativet till MAN, ett opolitiskt nätverk som försöker
            jobba med jämställdhetsfrågor ur ett manligt perspektiv.
          </note>
          <note>
            Det är också därför som jag anser att det är oerhört viktigt
            att självklarheter som lika lön för lika arbete eller paroller
            som hela lönen och halva makten måste bli en del av männens politiska
            krav.
          </note>
          <note>
            Men det är också viktigt att vi män vågar kräva vår rätt att
            få vara hemma med våra barn. En fungerande föräldraförsäkring
            är därför av yttersta vikt för att jämställdhetsarbetet skall
            fortsätta att utvecklas.
          </note>
          <note>
            Det är också utifrån det här perspektivet som vårdnadsbidrag
            blir så självklart för mig. Även jag som man vill ha större möjlighet
            att vara hemma med mina barn. Och ett utbyggt vårdnadsbidrag skulle
            underlätta för alla att själva välja arbetstid och barnomsorg.
          </note>
          <note>
            Framför allt möjligheterna för män och kvinnor att via vårdnadsbidraget
            gå ned i arbetstid, utan att man för den skull gör så stor ekonomisk
            förlust, tror jag kan vara bra för jämställdheten på sikt.
          </note>
          <note>
            Men oavsett politiska idéer och förslag så måste jämställdhetsdebatten
            i sig bli mer jämställd. Var finns männen? När tänker männen börja
            att diskutera männens ansvar för att vi tillsammans skall skapa
            ett mer jämlikt och jämställt samhälle?
          </note>
          <note>
            Det här är mina frågor, till mig, till min generation och de
            individer som likt mig är män. Som jag ser det är det dags att
            även vi män börjar diskutera vad vi har för ansvar kring dessa
            stora och viktiga frågor.
          </note>
          <note type="speaker">
            Anf. 37 BIRGITTA AHLQVIST (s):
          </note>
          <note>
            Herr talman! Grunden för jämställdhet och frihet är rätten till
            det egna arbetet och den egna lönen.
          </note>
          <note>
            Naturligtvis skall lika lön för kvinnor och män gälla i ett jämställt
            samhälle. Innebörden i "lika lön" är att när en kvinna utför ett
            arbete som är lika krävande som en mans skall hon ha samma lön
            och samma förmåner, även om det rör sig om ett annat jobb. Alla
            som tror att det tillståndet råder i Sverige har fel.
          </note>
          <note>
            Kvinnomaktsutredningens gedigna rapport om läget i landet ger
            oss ett entydigt besked. Kvinnor har lägre löner än män. Sverige
            är inte jämställt. Utredningen konstaterar t.o.m. att ett könsbyte
            lönar sig bättre än utbildning för kvinnor. Trots detta känns
            det som att frågan inte prioriteras som den borde.
          </note>
          <note>
            Vi har en lag, jämställdhetslagen, som säger att det skall vara
            lika lön för likvärdigt arbete. Den har funnits i snart 20 år.
            Trots detta har kvinnor i Sverige i genomsnitt 83 % av männens
            löner. EU har också nämnts här i dag. I EU var målsättningen att
            man skulle ha likalönsprincipen införd i alla medlemsländer senast
            den 1 januari 1962. I dag tjänar kvinnor i snitt 75 % av männens
            löner inom EU. Även där finns alltså jämställdhet på papperet
            men inte i praktiken.
          </note>
          <note>
            Arbetsgivare i Sverige väljer att bryta mot lagen i stället för
            att följa den, kanske för att de gör det ostraffat. Det finns
            endast en arbetsgivare som är dömd i den s.k. Kumladomen. Utvecklingen
            för kvinnors löner jämfört med männens är att de har stått i stort
            sett stilla under 90-talet trots att vi hört så många vackra ord
            om lika lön, inte minst från oss politiker oavsett parti och även
            från fackliga företrädare.
          </note>
          <note>
            JämO ger sig dock inte. JämO har nu stämt
          </note>
          <note>
            Stockholms läns landsting till Arbetsdomstolen för lönediskriminering.
            Det gäller två barnmorskor som jämförts med en röntgeningenjör
            på samma sjukhus.
          </note>
          <note>
            Målet är inte avgjort, och diskussionerna återstår.
          </note>
          <note>
            Tyvärr ser jag att min talartid nu börjar ta slut.
          </note>
          <note>
            Men jag hoppas mycket på den utredning som nu skall se över jämställdhetslagen
            och lämna förslag till lagändringar. Jag ser fram emot att få
            ta del av det resultatet. Likalönsfrågan måste lösas.
          </note>
          <note type="speaker">
            Anf. 38 ELVER JONSSON (fp) replik:
          </note>
          <note>
            Herr talman! Det var en kraftfull appell som Birgitta Ahlqvist
            gav här. Det finns anledning att instämma i mycket av det hon
            sade. Men det reser också ett par frågor. Hon säger att det är
            viktigt med rätten till ett eget arbete också för kvinnor. Jag
            instämmer i det. Men då blir man lite konfunderad varför det är
            ett så starkt motstånd från socialdemokratiskt håll mot en vidgad
            arbetsmarknad som framför allt skulle kunna öppna upp för kvinnor
            och varför man i realiteten fortfarande framhärdar i det som närmast
            är ett yrkesförbud, eftersom det är just på de områden där kvinnorna
            dominerar som man inte tillåter att starta eget.
          </note>
          <note type="speaker">
            Anf. 39 BIRGITTA AHLQVIST (s) replik:
          </note>
          <note>
            Herr talman! Jag tror inte att man löser de frågorna genom, som
            Elver Jonsson säger, att tillåta kvinnor att starta eget. Jag
            förstår att det rör sig om jobb inom den offentliga sektorn, vården
            och omsorgen. Jag tror att man måste gå andra vägar.
          </note>
          <note>
            Jag tror inte, som Elver Jonsson sade tidigare i sitt anförande,
            att man löser problemet med lika lön genom att se till att fler
            män kommer in på de områden där kvinnor jobbar. Det är naturligtvis
            en stor fördel att få in män ur andra synpunkter. Men det kan
            inte vara så att man skall höja lönen genom att ta in män på området.
            Det måste man kunna lösa på andra sätt.
          </note>
          <note type="speaker">
            Anf. 40 ELVER JONSSON (fp) replik:
          </note>
          <note>
            Herr talman! Birgitta Ahlqvist sade att hon inte trodde att man
            kan lösa problemet med en vidgad arbetsmarknad. Sedan blev hon
            fortfarande svaret skyldig. Hur löser man det då? Det har hittills
            lösts genom att kvinnor har blivit avskedade och har en sämre
            lön. Birgitta Ahlqvist säger diplomatiskt: Jag tror att man skall
            gå andra vägar. Men vi fick ingen väganvisning. Det är den som
            jag efterlyser här.
          </note>
          <note>
            Birgitta Ahlqvist polemiserar och säger att lösningen inte är
            att ta in män inom kvinnodominerade yrken. Jag tror att vi har
            en del att lära när vi tittar i backspegeln och ser vad som hände
            under varvskrisens och tekokrisens dagar. Det är ingen tvekan
            om att det var en könsfråga som innebär att där män dominerar
            läggs miljarderna, och där kvinnor finns med är man mindre omsorgsfull
            från statsmakternas sida.
          </note>
          <note>
            Därför spelar detta en roll.
          </note>
          <note>
            Dessutom, och det är viktigt att säga, har männens inträde på
            kvinnodominerade områden andra värden också för dem som är föremål
            för den insats som görs. Det är viktigt att inte bortse från.
            Sedan kan det vara intressant att höra vad Birgitta Ahlqvist säger
            om mitt tips här. Skulle vi inte när vi har internationella konferenser
            kunna påbjuda en frivillig kvotering så att också männen till
            hälften deltog?
          </note>
          <note type="speaker">
            Anf. 41 BIRGITTA AHLQVIST (s) replik:
          </note>
          <note>
            Herr talman! Jag tycker att det är fel väg att gå att försöka
            få män in i kvinnodominerade yrken och höja lönerna på det sättet,
            även om så skulle ske. Vi måste ha en lagstiftning och vi måste
            ha redskap, som vi tidigare har hört. JämO måste ha redskap som
            gör att vi kan få lika lön för likvärdigt arbete på ett helt annat
            sätt.
          </note>
          <note>
            Däremot håller jag med Jonsson om att det har många andra värden
            att få in män på kvinnodominerade arbetsplatser. Det är helt klart.
            Men vi skall inte använda männen som ett redskap för att höja
            lönen för kvinnorna. Det känns verkligen fel.
          </note>
          <note>
            Jag tycker också att det vore bra om man på något sätt kunde
            få både män och kvinnor att åka på dessa konferenser och att över
            huvud taget ställa upp i jämställdhetsdebatten. Jag har ett exempel
            från EU-
          </note>
          <note>
            parlamentet där det fanns ett kvinnoutskott med 40
          </note>
          <note>
            parlamentariker. Fem av dem var män och resten kvinnor. Kvinnorna
            drev alltså jämställdhetsfrågorna.
          </note>
          <note>
            Så är det på många områden, och man skulle kunna trycka mycket
            hårdare på en jämnare fördelning mellan män och kvinnor.
          </note>
          <note type="speaker">
            Anf. 42 ULLA-BRITT HAGSTRÖM (kd):
          </note>
          <note>
            Herr talman! Som relativt ny riksdagsledamot och ordförande för
            Kristdemokratiska Kvinnoförbundet känns det i dag som en högtid
            att delta i denna jämställdhetsdebatt. För mig är feminismen,
            dvs. rörelsen för jämställdhet för kvinnor, en etisk feminism.
            Jämställdhet mellan kvinnor och män handlar om etik och moral
            och om att ge alla samma förutsättningar utifrån sina personliga
            möjligheter. Alla människors lika och unika människovärde gör
            att alla skall ha samma möjligheter. Kristdemokratiska Kvinnoförbundet
            framhåller därför en etisk feminism. En jämnare fördelning av
            män och kvinnor gagnar demokratin och tillför fler synsätt i politiken.
            Bredden och kvaliteten blir bättre.
          </note>
          <note>
            I en rapport som jag läste som hette Jämställdhet men inte feminism
            - 600 unga kvinnor om kvinnosaken, Timbro, säger Bodil Bryntesson
            så här: Att debatten ser ut som den gör i Sverige har naturligtvis
            många förklaringar. Det handlar om svensk feminisms historia,
            Vänsterns patent på jämställdhetsåsikter, borgerlighetens defensiva
            tystnad på området samt massmediernas nyhetsvärdering som gynnar
            kändisar som ställer konkreta krav riktade mot staten.
          </note>
          <note>
            Det är hög tid att borgerligheten höjer rösten på jämställdhetsområdet
            och erbjuder en alternativ feminism. Underlag och efterfrågan
            finns redan - inte minst i den yngre generationen. Det är dags
            att bredda bilden av svensk feminism och ta vara på den optimism
            den unga generationen känner i jämställdhetsfrågan!
          </note>
          <note>
            Så långt Timbrorapporten som jag tycker att det ligger mycket
            bakom.
          </note>
          <note>
            Herr talman! Dagens debatt har visat att det är kvinnorna som
            drar nitlotten på arbetsmarknaden.
          </note>
          <note>
            T.o.m. yngre kvinnor har svårare att få heltidsarbeten.
          </note>
          <note>
            Vi har inte uppnått lika lön för likvärdigt arbete. Vi har den
            mest könssegregerade arbetsmarknad vi någonsin kan ha, med kvinnor
            i den offentliga sektorn och män i den privata sektorn.
          </note>
          <note>
            Sedan är det dessutom så att kvinnor inom den offentliga sektorn
            flyttar, exempelvis till Norge, på grund av arbetsmarknads- och
            löneläget. Det är inte bara civilingenjörsflytten som är oroande.
            Många civilingenjörer är i dag chefer och har höga löner, men
            tyvärr finns det inte så många kvinnliga civilingenjörer. Fördelningen
            bland nyantagna till forskarutbildning har blivit jämn. Men fortfarande
            är endast en tredjedel av de nyutexaminerade kvinnor.
          </note>
          <note>
            TCO har påtalat att kvinnliga medlemmar får sämre utdelning på
            utbildningen än befolkningen i övrigt. Kvinnors genomsnittliga
            timlön är 80 % av männens. Lokal och individuell lönesättning
            innebär faktiskt en risk att kvinnornas löner urholkas ännu mer,
            särskilt inom den offentliga sektorn.
          </note>
          <note>
            Det känns positivt när t.ex. manliga chefer går in och påtalar
            att arbetsmarknadsklimatet blir bättre när kvinnor träder in,
            att arbetsmiljön blir trevligare osv.
          </note>
          <note>
            Det behövs manliga budbärare. Jag är glad för de män som deltar
            i debatten i dag. Jämställdheten är inte enbart en kvinnofråga.
          </note>
          <note>
            Det är positivt att jämställdhetsfrågan i förskola och skola
            nu har hamnat i fokus. Jämställdhet och självförtroende är starkt
            förknippade. Den som vet att hon eller han kan stå på egna ben,
            har ett arbete med tryggad ekonomi osv. blir starkare i sitt eget
            självförtroende. Det är positivt att det finns kommuner som på
            allvar tagit tag i den könsneutrala arbetsvärderingen.
          </note>
          <note>
            Hur ser det då ut i skolans värld? Det är den verklighet jag
            själv mest levt i. Skolan är ju en kulturbärande institution.
            Jag gjorde en enkät med elever i årskurs 7 på min skola. Där visade
            det sig att 72 % av killarna och 89 % av tjejerna tror att tjejer
            kan bli lika duktiga i teknik som killar. 89 % av killarna och
            9 %
          </note>
          <note>
            av tjejerna tror att killar kan bli lika duktiga i språk som
            tjejer. 51 % av killarna tycker att jämställdheten blivit bättre
            i skolan under den egna skoltiden, liksom
          </note>
          <note>
            46 % av tjejerna. Men 15 % av tjejerna anser sig någon gång ha
            blivit kränkt på grund av sitt kön.
          </note>
          <note>
            72 % av tjejerna tycker att lärarna behöver lära sig mer om jämställdhet.
            75 % tycker att detsamma gäller för eleverna. Att undervisningen
            anpassas mer till pojkarnas intressen tycker bara 20 % av tjejerna,
            men
          </note>
          <note>
            57 % av dem tycker att pojkarna upptar större delen av elevtiden.
            Hälften av tjejerna tror att lärarna vet mer om sina pojkelever.
            Också denna enkät visar att jämställdhetsarbetet är en process
            som ständigt pågår även om den är enkel och gjord av mig själv.
          </note>
          <note>
            Som vi har hört här innan börjar skolorna i dag att satsa på
            t.ex. 3R-metoden. R för representation, dvs.
          </note>
          <note>
            hur könsrepresentationen i vid bemärkelse ser ut, R
          </note>
          <note>
            för resurser, dvs. hur pengar, tid och plats fördelas samt R
            för reala, kvalitativa värden, dvs. vilka normer som formar verksamheten.
            Jag tycker att Svenska
          </note>
          <note>
            Kommunförbundet har tagit tag i detta på ett bra sätt.
          </note>
          <note>
            Herr talman! Det är beklämmande att inte IT-
          </note>
          <note>
            sektorn har blivit den sektor där kvinnor och män arbetar sida
            vid sida. Att vårdsektorn skall bli jämställd inom de närmaste
            tio åren tror nog inte så många. Inte heller att byggsektorn skall
            bli det. Men
          </note>
          <note>
            IT-sektorn skulle ha kunnat bli det med mera stimulans åt flickorna.
            Kvinnorna har funnits på kontoren.
          </note>
          <note>
            Kvinnorna har stansat in miljontals tecken. Kvinnor måste erövra
            mera mark i världens största nätverk.
          </note>
          <note>
            IT-sektorn borde vara lösningen på diskrimineringen av unga kvinnor
            på arbetsmarknaden. En dubbelt så stor andel män som kvinnor i
            åldern 19-25 år har ett heltidsarbete, även om många i den åldern
            givetvis läser. Man ser redan där hur skillnaderna blir.
          </note>
          <note>
            Ändå är kvinnor mer välutbildade och avbryter sina studier i
            mindre omfattning än männen. Det har redan skett en backlash vad
            gäller jämställdheten. Unga kvinnor väljer, ibland ofrivilligt,
            att fortsätta att studera för att leva på studielån, trots en
            önskan om och kompetens för ett förvärvsarbete.
          </note>
          <note>
            Kvinnor kan inte längre nöja sig med att surfa i männens världar.
            IT-sektorn har enorma möjligheter.
          </note>
          <note>
            Kvinnor måste ha samma chans att forma utbudet och använda redskapet
            som männen. Här måste kraftfulla stimulansåtgärder sättas in.
          </note>
          <note>
            Jag satt t.ex. och pratade med några kvinnor i äldreomsorgen.
            De berättade om sitt nya datorprogram.
          </note>
          <note>
            Vi kom överens om att det inte stämde med deras rutiner och att
            det inte gav den nytta de trodde och önskade. Jag frågade mig
            då: Varför utformar inte kvinnor själva sina datorprogram? De
            vet exakt syftet med det och vad de behöver använda det till.
            Här är det viktigt att vi stimulerar kvinnor att ta tag i verktygen.
          </note>
          <note>
            Herr talman! Maria Larsson har berört våra reservationer om föräldraledighet
            och meritvärdering för att ta till vara jämställdhetsfrågorna
            för ett familjevänligt samhälle. Jag instämmer helt i det hon
            har sagt.
          </note>
          <note>
            Hon har även lyft in de hushållsnära tjänsterna.
          </note>
          <note>
            Det är viktigt att höja statusen även på det oavlönade arbetet.
            Begreppet ekonomiskt oberoende skall inte behöva betyda olika
            saker för män och kvinnor. Jag instämmer helt i det Maria Larsson
            har sagt om detta.
          </note>
          <note type="speaker">
            Anf. 43 KARIN PILSÄTER (fp):
          </note>
          <note>
            Herr talman! För oss liberaler har frågan om jämställdhet alltid
            varit en djupt ideologisk fråga. Man kan säga att det går en röd
            tråd från Adolf Hedin, som
          </note>
          <note>
            1867 krävde kvinnlig rösträtt, till Elver Jonsson, som i dag
            kräver större engagemang av papporna.
          </note>
          <note>
            Jämställdhet handlar otroligt mycket om makt och det handlar
            om frihet. Därför är liberal feminism en självklar del av den
            liberala ideologin. Mycket av makten vet vi i dag handlar om pengar.
            Det handlar om egna pengar och det handlar om oberoende.
          </note>
          <note>
            Regeringens misslyckande med jobben drabbar kvinnor värst. Det
            drabbar kvinnor direkt genom arbetslöshet, och det drabbar kvinnor
            indirekt genom den situation som i dag innebär att det är kvinnor
            som är mest beroende av att barnomsorg och äldreomsorg fungerar.
          </note>
          <note>
            I dag har Sverige lägre sysselsättningsgrad än man har för kvinnorna
            i Schweiz. Det är få som vet det.
          </note>
          <note>
            Hela förra mandatperioden lyckades vi i princip bara komma tillbaka
            till den situation på arbetsmarknaden som rådde när jobbuppgången
            bröts i början av socialdemokraternas regeringsperiod, en total
            nettoökning på ungefär 57 000 personer. Hela den ökningen faller
            på männen. Det har netto inte tillkommit ett enda nytt jobb för
            kvinnor under hela denna regeringstid.
          </note>
          <note>
            Statistiken visar också att kvinnligt företagande sjunker. Bara
            var fjärde företagare i Sverige är kvinna. Folkpartiet har gjort
            en Skop-undersökning som visar att potentialen bland kvinnor är
            precis lika stor som bland män. Potentialen för kvinnor som arbetar
            i offentlig sektor är mycket stor. Många kvinnor funderar på att
            starta eget, men de avstår. Det är ingen slump, tror vi, att kvinnor
            drabbas värst av den socialdemokratiska politiken. Motståndet
            mot förändringar är som störst på de områden som skulle betyda
            mest för kvinnorna.
          </note>
          <note>
            Vi hörde alla Göran Persson i valdebatten: Ekonomin går bra,
            fler får jobb, man får mer pengar. Då kan lillgrabben få en cykel
            och mamma kan få en ny vinterkappa.
          </note>
          <note>
            Det här visar just den monumentalt patriarkala attityden hos
            ledaren för den regering som kallar sig för världens mest jämställda.
            Mamma vill inte ha en ny vinterkappa. Mamma vill ha jobb, rättvis
            lön och bestämma själv vad hon skall använda sina pengar till.
          </note>
          <note>
            Socialdemokraterna är mest negativa till de förbättringar och
            förändringar för företagande som skulle betyda mest för kvinnorna.
            Man säger nej till t.ex. sänkta skatter inom tjänstesektorn. Man
            säger nej till privata entreprenörer inom den offentligt finansierade
            sektorn. Man säger nej till alla de regelförenklingar som skulle
            underlätta just för kvinnligt tjänsteföretagande, t.ex. att man
            skall kunna få F-
          </note>
          <note>
            skattsedel.
          </note>
          <note>
            Sonja Franssons tidigare inlägg var mycket avslöjande. Det hon
            sade var att det är skillnad mellan att köpa en tjänst för att
            man inte kan utföra saken själv, då har man ett jämlikt förhållande,
            och att köpa en tjänst för att vinna tid. Då har man ett ojämlikt
            förhållande. Om jag just nu stod nere i bricklunchen och lagade
            mat eller serverade skulle jag uppfatta det som en ren provokation.
            Alla vi som går dit för att äta gör det för att vinna tid. Vi
            kan alla laga vår mat själva, men vi går dit för att vinna tid.
          </note>
          <note>
            Det är också avslöjande vilket synsätt man har på det som traditionellt
            är kvinnors uppgifter och det som kvinnor traditionellt har att
            sköta. Det som kvinnor gör kan alla göra, men det som män gör,
            det är svåra saker. Jag kan både måla fönsterbågar och putsa fönster.
            Jag har gjort det. Men jag kan försäkra att båda sakerna blir
            bättre om jag anlitar ett proffs.
          </note>
          <note>
            Jag tror att det är det här synsättet, som är så avslöjande,
            som också är orsaken till att man från socialdemokratisk sida
            inte vill vidta de förändringar och skapa de möjligheter som skulle
            behövas för att många kvinnor skulle kunna få anställning eller
            kunna starta företag och driva dem inom en tjänstesektor.
          </note>
          <note>
            Vi i Folkpartiet har, utöver allt det som Elver
          </note>
          <note>
            Jonsson har redogjort för, föreslagit: sänkt skatt på arbete
            i hela tjänstesektorn, F-skattsedel åt alla, förenklat regelverk
            och förenklade deklarationer för tjänsteföretagare. Bryt i praktiken
            de offentliga monopolen! Avveckla alla kommunala bolag! Värna
            inte om dem, avveckla alla de bolag som konkurrerar med kvinnors
            företagande. Avskaffa sambeskattningen helt och hållet! Ta med
            dagislämningen när tiden för reseavdrag beräknas! Varför inte
            ändra bostadsbidragen? Det är en mycket aktuell fråga. Skifta
            de inkomstprövade bidragen mot generella barnbidrag och sänkta
            skatter! Det är någonting som verkligen ger kvinnor möjlighet
            att ta sig ut ur fattigdomsfällan, en fattigdomsfälla som visar
            just på bristen på jämställdhet i den ekonomiska politiken.
          </note>
          <note>
            Herr talman! Jag vill avsluta med att säga att liberal feminism
            inte behöver uppfinnas igen. Den har månghundraårig historia.
            Den handlar precis om att både kvinnor och män måste få makt över
            sina egna liv och få makten att låta oss alla kunna vara människor.
          </note>
          <note type="speaker">
            Anf. 44 SONJA FRANSSON (s) replik:
          </note>
          <note>
            Herr talman! Karin Pilsäter tar upp kvinnligt företagande och
            säger att kvinnors företagande har minskat. Jag har statistik
            framför mig som säger att andelen kvinnliga nyföretagare har ökat
            från 17 % till
          </note>
          <note>
            28 % under 90-talet. Kvinnor startar årligen mellan
          </note>
          <note>
            7 000 och 8 000 nya företag. Kvinnliga företagare skapar årligen
            12 000 nya jobb. Det tycker jag är bra.
          </note>
          <note>
            Dessutom står det att kvinnliga företagare finns i alla branscher.
            Det tycker jag också är bra. Jag tycker att det är viktigt att
            kvinnor genomsyrar hela arbetsmarknaden, inte bara hemtjänstsektorn,
            som man talar om här. Det är den man vill öppna. Vi måste öppna
            andra sektorer. Varför är det så få kvinnor i IT-
          </note>
          <note>
            branschen? Varför är det så få kvinnor inom forskningen? Det
            här är oerhört väsentligt. Vi socialdemokrater anser att vi ger
            verktyg och möjligheter att öppna de här marknaderna.
          </note>
          <note>
            Varför är det enbart de i dag kvinnodominerade verksamheterna
            som man skall öppna skattevägen?
          </note>
          <note>
            Vi anser att kvinnor gör ett utmärkt arbete inom tjänstesektorn,
            inom vård- och omsorgssektorn. Men vi behöver ha fler män där
            i stället för fler kvinnor.
          </note>
          <note>
            Det är utmärkt att kvinnor startar företag, och kvinnor kommer
            mer och mer att starta företag i framtiden. Det är jag övertygad
            om. Men varför,
          </note>
          <note>
            Karin Pilsäter, enbart hemtjänstsektorn för kvinnor?
          </note>
          <note type="speaker">
            Anf. 45 KARIN PILSÄTER (fp) replik:
          </note>
          <note>
            Herr talman! Om Sonja Fransson hade lyssnat lika noga på mig
            som jag lyssnade på henne hade hon hört att jag knappt talade
            om hushållssektorn. Jag pratade om tjänstesektorn och kvinnligt
            företagande över huvud taget. Hushållssektorn är en liten del
            av det.
          </note>
          <note>
            IT-branschen, som Sonja Fransson nämnde, och vård och omsorg
            är också tjänsteföretag. Vi vet att väldigt många kvinnor finns
            som arbetstagare eller som arbetslösa med yrken inom de sektorerna.
            Man skulle behöva underlätta för kvinnor som kanske behöver ett
            litet riskkapital, som behöver förenklade deklarationer för att
            slippa betala en förfärlig massa pengar till olika konsulter som
            skall hjälpa dem. Sanningen enligt Statistiska centralbyråns arbetskraftsundersökning
            - det är alltså inte jag som har varit ute och räknat själv, så
            det behöver inte sägas att statistiken är fel - är att under perioden
            oktober 1994-augusti 1998 har antalet kvinnor som är verksamma
            som företagare minskat med 24 000.
          </note>
          <note>
            Det finns mycket statistik som man egentligen kan använda för
            att visa i stort sett vad man vill, men sanningen är att antalet
            kvinnor som bedriver företag har minskat. Det är bra att kvinnor
            startar företag.
          </note>
          <note>
            Men det är ännu bättre om villkoren är sådana att alla de kvinnor
            som vill starta företag kan göra det och att alla de kvinnor som
            har företag kan få dem att överleva. Andelen kvinnliga företagare
            sjönk från 29,4 %
          </note>
          <note>
            till 25 % under fyra år med socialdemokraterna. Man får också
            se lite i relation till utgångsläget, inte bara se siffrorna i
            absoluta tal.
          </note>
          <note>
            Jag vidhåller att ni säger nej till nästan varje förslag som
            läggs fram som rör kvinnor som vill ut på arbetsmarknaden för
            att slåss som småföretagare eller storföretagare. Ni gömmer er
            bakom att ni inte vill ha hushållstjänster, utan ni vill ha annat
            i stället. Men det där andra ni vill ha i stället vill ni också
            försvåra för.
          </note>
          <note>
            Det där snacket går inte.
          </note>
          <note type="speaker">
            Anf. 46 SONJA FRANSSON (s) replik:
          </note>
          <note>
            Herr talman! Vi säger inte nej till hushållstjänster.
          </note>
          <note>
            Vi säger nej till skattereduktion. Vi tycker att skatter skall
            användas till annat. Det är precis det det hela handlar om.
          </note>
          <note>
            Karin Pilsäter säger att kvinnorna inte finns kvar i sina företag.
            Kvinnliga och manliga nyföretagare överlever i lika hög grad.
            Ungefär 63 % finns kvar efter tre år enligt den statistik jag
            har framför mig.
          </note>
          <note>
            Det finns ingen skillnad. Kvinnor driver företag och behåller
            företagen på lika villkor och på samma sätt som männen.
          </note>
          <note>
            Karin Pilsäter säger att vi inte gör något för att kvinnor lättare
            skall kunna starta företag. Vi har gjort en hel del bl.a. inom
            arbetsmarknadspolitiken. Kvinnor har möjlighet att starta eget
            under längre tid än män - just för att vi vill stimulera kvinnor
            att starta egna företag. Vi har gett möjlighet till bättre riskkapital,
            ett lån för just kvinnliga företagare. Kvinnor vill ofta inte
            ha så stora lån med så stora risker. Därför finns den möjligheten.
            Vi försöker stimulera kvinnorna på olika sätt. Men framför allt
            handlar det om kvinnliga mentorer som är egna företagare. Det
            skapas överallt i landet. Det är ett bra, självständigt initiativ
            ute i landet.
          </note>
          <note type="speaker">
            Anf. 47 KARIN PILSÄTER (fp) replik:
          </note>
          <note>
            Herr talman! Precis som vi har hävdat hela tiden, har det visat
            sig i ett fullskaleförsök i Danmark att det kostar inte skattepengar
            att ta bort skatten på en verksamhet som i dag inte bedrivs på
            ett sådant sätt att det betalas in några skatter. Ett införande
            av en skattereduktion på 50 % av arbetskostnaden på hushållstjänster
            innebär inte att göra det i stället för någonting annat. Det handlar
            om att göra så i stället för att låta bli. Där säger ni nej. Det
            är det den frågan handlar om.
          </note>
          <note>
            Ni säger inte att ni vill göra något annat i stället.
          </note>
          <note>
            Ni vill inte göra någonting alls. Men när det handlar om ROT-avdrag
            är det inte diskussion om vilket skattebortfall det skulle handla
            om. Den frågan kan ni inte springa ifrån hur mycket ni än försöker.
            Vill man skapa möjligheten eller inte? Det handlar inte om att
            väga mot andra alternativ.
          </note>
          <note>
            Sonja Fransson tog upp kvinnolånen som ett exempel. De infördes
            av den borgerliga regeringen på förslag av ett centerpartistiskt
            statsråd. Det är bra att ni inte har avskaffat dem helt och hållet,
            även om ni under den förra mandatperioden skar ned de lånen.
          </note>
          <note>
            Hur man än vrider och vänder på det hela försöker ni alltid komma
            runt med att det vi föreslår vill ni inte göra eftersom ni vill
            göra någonting annat i stället.
          </note>
          <note>
            Det ni vill göra i stället vill ni inte heller göra. Allt går
            ut på att kvinnor i dag inte har samma möjligheter som män till
            jobb och egen försörjning och därmed makt. De förändringar som
            skulle behövas vill ni för det mesta inte vara med på. Ni säger
            nej av andra dogmatiska, ideologiska skäl.
          </note>
          <note type="speaker">
            Anf. 48 MARTIN NILSSON (s):
          </note>
          <note>
            Herr talman! Jag hade egentligen inte tänkt att ge mig in i denna
            debatt, men efter flera ivriga påpekanden att det behövs fler
            män tog jag mig mod till det.
          </note>
          <note>
            Efter Elver Jonssons tidigare replikskifte tyckte jag att det
            fanns anledning att delta.
          </note>
          <note>
            Först vill jag kort säga något om det Karin Pilsäter har varit
            inne på. Det är självklart att grunden för ett jämställt samhälle
            är att både kvinnor och män har möjlighet att få arbete. Diskussionen
            om hur fler arbeten kan skapas är viktig. Vi får anledning att
            återkomma till den.
          </note>
          <note>
            Jag reagerade mot Elver Jonssons inlägg och liknande inlägg i
            debatten. Det gäller påståendet att det inte skulle vara tillåtet
            att starta eget. Någonstans måste det påståendet verifieras. Inom
            vilka branscher är det inte tillåtet, Elver Jonsson, att starta
            eget?
          </note>
          <note>
            Uppenbarligen är detta sakligt fel. Elver Jonsson avser antagligen
            offentliga sektorn och det som i dag är offentlig tjänsteproduktion.
            Det är uppenbart att all tillgänglig statistik över utvecklingen
            av privata alternativ visar en ökning. Det är en felaktig argumentation.
          </note>
          <note>
            Det viktigaste är att flera borgerliga debattörer i debatten
            har försökt att hänföra löneskillnader i samhället mellan män
            och kvinnor till att det finns en motsättning om man jobbar i
            privat eller offentlig sektor. Ni som har sagt detta i debatten
            skall slå en signal till fackförbundsordförandena och arbetsgivarordförandena
            på handelsområdet. Ni skall slå en signal till Hotell- och restauranganställdas
            förbund och förklara att detta inte har något med kvinnor och
            män att göra eller med kvinnodominerade sektorer och att de borde
            ha oerhört mycket högre löner eftersom det är en privat sektor.
            Det är den förklaringsmodell som finns.
          </note>
          <note>
            Man förminskar betydelsen av motsättningar, den systematiska
            underordning av kvinnor som faktiskt finns. Det har föreslagits
            i debatten att det skall finnas en alternativ borgerlig feminism.
            Den alternativa borgerliga feminismen går uppenbarligen ut på
            att i första hand förneka att det finns systematisk underordning
            av kvinnor i samhället och i stället hänföra det till individer.
            I den mån det inte duger längre att säga att de är individer hänför
            man till att kvinnor av onda socialdemokrater har tvingats in
            i offentlig sektor. Man skall glömma allting med systematisk underordning,
            glömma allting med kvinnor och män -
          </note>
          <note>
            det finns andra förklaringsmodeller. Det är att dölja verkligheten.
            Den som inte tycker så skall definitivt ringa till Handels och
            Hotell- och restauranganställdas förbund. De vet att det inte
            handlar om privat eller offentligt. Det handlar om systematisk
            underordning och stora löneskillnader. De skillnaderna måste vi
            gemensamt angripa.
          </note>
          <note>
            Tyvärr tycks det i denna debatt mest vara ett vänsterprojekt
            att i praktiken vilja angripa osakliga löneskillnader.
          </note>
          <note type="speaker">
            Anf. 49 ELVER JONSSON (fp) replik:
          </note>
          <note>
            Herr talman! Martin Nilsson säger att av dagens debatt att döma
            är detta ett vänsterprojekt. Då är det en svag vänster. Det är
            inte en ordentlig smocka som har givits här, möjligen en liten
            enkel jabb - inte särskilt lång, enligt boxningsspråk.
          </note>
          <note>
            Martin Nilsson visar ett förvånat ansikte och pekar på att det
            inte finns förbud mot att starta eget, det finns inte förbud för
            kvinnor att vara med i karriären.
          </note>
          <note>
            Det har jag inte påstått, men jag har sagt att det finns en rad
            hinder. Jag har pekat på den ovilja som socialdemokrater och den
            nuvarande regeringen har presterat under åren. Jag tog mig friheten
            att påminna om när socialdemokraterna drev ett mycket aktivt motstånd
            mot den aktiva jämställdhetslag som grundlades i 1979 års beslut.
            Det kan vara intressant att höra om
          </note>
          <note>
            Martin Nilsson hänger kvar vid socialdemokraterna från den tiden
            eller om han har låtit omvända sig och nu är helhjärtat för en
            aktiv jämställdhetspolitik.
          </note>
          <note>
            Sedan var det tipset om att lyfta på luren och ringa. Jag ringer
            gärna till hotellägare och fackföreningsföreträdare för restauranganställda,
            men då kan väl Martin Nilsson passa på att ringa till regeringen?
            I
          </note>
          <note>
            Regeringskansliet där det är politiskt fritt fram att göra någonting
            av vänsterambitionerna är löneskillnaderna högst påtagliga. Skall
            vi bli överens i denna debatt, Martin Nilsson, att vi slår varsin
            signal?
          </note>
          <note type="speaker">
            Anf. 50 MARTIN NILSSON (s) replik:
          </note>
          <note>
            Herr talman! Vi kan i och för sig ringa samtal, men det har inte
            med saken att göra. Problemet med
          </note>
          <note>
            Elver Jonssons inlägg är att han undviker det som jag faktiskt
            tog upp i anförandet. Elver Jonsson sade i replik med Birgitta
            Ahlqvist att det i vissa sektorer inte är tillåtet. Det kan vi
            sedan granska i protokollet.
          </note>
          <note>
            Nu backar Elver Jonsson. Det är bra och det är hälsosamt - det
            finns inga branscher där det inte är tillåtet för kvinnor att
            starta eget.
          </note>
          <note>
            Elver Jonsson kommenterade inte med ett ord att man genom att
            bara föra debatt om offentligt kontra privat undangömmer det som
            debatten egentligen borde handla om, nämligen den systematiska
            underordningen av löner som finns i såväl privat som offentlig
            sektor där kvinnor har lägre löner.
          </note>
          <note>
            Elver Jonsson kan i sin återstående replik förklara varför kvinnor
            inom offentlig sektor - på grund av färre arbetsgivare - får lägre
            lön. Varför får kvinnor i privat sektor, där det uppenbarligen
            finns mer än en hotellkedja eller restaurang, fortfarande lägre
            lön?
          </note>
          <note>
            Den förklaringsmodell som här har förts fram om att det bara
            handlar om en monopolsituation på arbetsmarknaden faller ju i
            bitar. Jag vill gärna ha en förklaring till det.
          </note>
          <note>
            Diskussionen om jämställdhetslagen kan vi säkert ta. Jag tycker
            att jämställdhetslagen är bra, och jag vill förstärka den. Det
            kommer flera sådana förslag, som Sonja Fransson har sagt. Jag
            hoppas att vi då får se att Folkpartiet är lika radikalt nu som
            1978. Det finns vissa indikationer på att så inte är fallet.
          </note>
          <note type="speaker">
            Anf. 51 ELVER JONSSON (fp) replik:
          </note>
          <note>
            Herr talman! Det är bra att Martin Nilsson nu ändå är med på
            att det skall göras aktiva insatser för jämställdheten. Det är
            bra att det uttalas av dagens unga socialdemokrater att man bryter
            med det som deras företrädare här sade för ett antal riksdagsår
            sedan.
          </note>
          <note>
            Sedan säger Martin Nilsson att mina argument faller platt till
            marken därför att man inte får högre lön på den privata marknaden.
            Men det är väl inget tvivel om att den attityd som finns i samhället,
            på den offentliga och på den privata sektorn och genom de könsrollsmönster
            som vi har haft genom decennier och sekler, spiller över på alla
            sektorer. Därför tror jag inte att man kan göra det så enkelt
            som att säga att den privata sektorn inte har löst detta. Den
            lever självfallet med samma bekymmer.
          </note>
          <note>
            Jag vill också ta upp detta med yrkesförbud. Jag sade att det
            de facto är det, genom att kvinnor inte tillåts öppna eget där
            det är socialdemokratiskt styre.
          </note>
          <note>
            På t.ex. manligt dominerade områden stimuleras man med en rad
            pengar, alltifrån ROT-avdrag till RAS-
          </note>
          <note>
            exemplet - som i och för sig var misslyckat - osv.
          </note>
          <note>
            Det är därför jag menar att vi de facto har ett yrkesförbud.
            Det intressanta är att socialdemokrater är snabba att vara med
            där det finns "manliga" intressen men inte där det skulle vara
            ett "kvinnligt" intresse att öppna en vidgad arbetsmarknad. Karin
            Pilsäter har tidigare här pekat tydligt på denna ovilja att undanröja
            de hinder som vi i dag har på arbetsmarknaden och som gör att
            vi har en väldigt ojämställd arbetsmarknad.
          </note>
          <note type="speaker">
            Anf. 52 MARTIN NILSSON (s) replik:
          </note>
          <note>
            Herr talman! Elver Jonsson säger att "de facto"
          </note>
          <note>
            ökar andelen privata alternativ inom den offentligt finansierade
            sektorn. De facto gäller inte det som
          </note>
          <note>
            Elver Jonsson säger. De facto finns det inget yrkesförbud. Det
            är viktigt att få det fastslaget, och det är bra att vi kan vara
            överens om det.
          </note>
          <note>
            Det andra som det är bra att vi är överens om är att löneskillnader
            mellan män och kvinnor inte handlar om huruvida det är privat
            eller offentligt. Löneskillnaderna finns både inom privat och
            offentligt.
          </note>
          <note>
            Följaktligen finns det andra förklaringsmodeller, och det är
            de förklaringsmodellerna som vi i en jämställdhetsdebatt i Sveriges
            riksdag 1999 borde sätta i fokus.
          </note>
          <note>
            De faktorerna har vi debatterat i liten utsträckning, och det
            är de faktorerna som somliga, medvetet eller omedvetet, väljer
            att förklara just med motsättningen mellan privat och offentligt.
            Det är synd och det är sorgligt, men det är bra om vi är överens
            om att det finns andra faktorer. Då kanske vi kan ta den diskussionen
            i nästa debatt.
          </note>
          <note type="speaker">
            Anf. 53 KARIN PILSÄTER (fp) replik:
          </note>
          <note>
            Herr talman! Utöver vad Elver Jonsson sade vill jag bara poängtera
            för Martin Nilsson att det de facto är på det viset att sjuksköterskor
            som arbetar inom privat sektor har högre löner än sjuksköterskor
            som arbetar inom offentlig sektor. Detta är mycket väl statistiskt
            belagt. Samma sak gäller t.ex. förskollärare.
          </note>
          <note>
            Att det finns skillnader som framför allt beror på om man jobbar
            inom manligt dominerade sektorer eller inom kvinnligt dominerade
            sektorer är vi alla överens om, men det finns också skillnader
            som beror på om man inom samma sektor arbetar för en privat eller
            en offentlig arbetsgivare. Vi tycker också att det är en intressant
            fråga att lyfta fram. Det finns många andra exempel.
          </note>
          <note>
            Martin Nilsson tog upp detta med att det inte skulle vara tillåtet
            att starta eget, och då vet vi att vi talar om framför allt tillåtet
            och möjligt i praktiken.
          </note>
          <note>
            Trots vad Lars Engqvist och Lars Isaksson skrev på
          </note>
          <note>
            Dagens Nyheters debattsida om att man skall öppna för flera privata
            alternativ är Martin Nilssons partikamrater ute i kommuner och
            landsting i praktiken ofta snabba att på alla sätt försvåra och
            förhindra.
          </note>
          <note>
            Trots detta ökar detta, men det ökar inte så fort och så mycket
            som det skulle kunna börja göra.
          </note>
          <note>
            Det finns tillfällen då det inte är tillåtet för kvinnor att
            starta företag. Om det handlar om att de har affärsidéer som anses
            vara för allmänt hållna, har för få uppdragsgivare eller använder
            lånad utrustning anses de inte bedriva en verksamhet som kan definieras
            som näringsverksamhet. Då får de ingen F-
          </note>
          <note>
            skattsedel, och utan sådan kan man inte bedriva företagande.
            Det finns alltså ett formellt hinder för många kvinnor som vill
            bedriva företagande. En hel del kvinnors företagsidéer faller
            just inom de här kriterierna. Det är ett exempel på att regelverket
            inte är moderniserat och inte är up-to-date. Martin Nilsson och
            hans partikamrater har suttit i denna kammare och röstat nej till
            sådana förändringar.
          </note>
          <note type="speaker">
            Anf. 54 MARTIN NILSSON (s) replik:
          </note>
          <note>
            Herr talman! Det är bra att Karin Pilsäter backar från det som
            Elver Jonsson sade tidigare om att det inte skulle vara tillåtet.
            Det är uppenbart att det är tillåtet. Om man tittar på statistiken
            är det också uppenbart att det exempelvis finns fler fristående
            skolor i Sverige i dag än vad det var 1994. Det är uppenbart;
          </note>
          <note>
            det finns i statistiken. Man kan hitta liknande inom vård och
            omsorg.
          </note>
          <note>
            Karin Pilsäter kan säkert hitta enstaka exempel på någon annan
            konkret utveckling i någon enstaka kommun eller något enstaka
            landsting. Det är jag helt övertygad om. Jag tror att man hade
            kunnat göra det även vid andra tidpunkter och med andra regimer.
          </note>
          <note>
            Men det intressanta är att det på det sättet finns en vidgad
            arbetsmarknad.
          </note>
          <note>
            Det intressanta är att förklara dessa löneskillnader.
          </note>
          <note>
            Karin Pilsäter lyfter då upp ett par enstaka exempel på yrkesgrupper.
            Jag har inte sett den statistiken, men min grundläggande förklaring
            är att detta inte förklarar löneskillnader mellan män och kvinnor
            i samhället.
          </note>
          <note>
            Om man vill föra den diskussionen och vill åtgärda de skillnader
            som finns, måste man också se det grundläggande problemet. Det
            är att det finns för få kvinnliga chefer, exempelvis inom privata
            näringslivet, och för få kvinnor som är med där lönerna sätts.
          </note>
          <note>
            Det finns rakt igenom en systematisk grundordning, och den måste
            brytas. Den måste brytas också med politiska insatser. Det är
            vi beredda att göra. Vi gör det bl.a. genom en skärpning av jämställdhetslagen.
          </note>
          <note>
            Jag reagerade mot att man väljer att inte se de brister som faktiskt
            finns. Man väljer att förklara ojämlikhet i samhället och omotiverade
            löneskillnader med andra faktorer än vad som egentligen gäller
            för att bortse från det verkliga problemet. Det skall bli intressant
            att se hur Folkpartiet reagerar på de förslag som kommer när det
            gäller jämställdhetslagen, med förändringar och skärpningar av
            den. Jag tror att det behövs, och det är viktiga insatser för
            att minska dessa löneskillnader.
          </note>
          <note type="speaker">
            Anf. 55 KARIN PILSÄTER (fp) replik:
          </note>
          <note>
            Herr talman! Nu försöker Martin Nilsson få det att låta som om
            vi skulle vara motståndare till att skärpa jämställdhetslagen.
            Som Elver Jonsson påpekar var det vi som drev igenom att den kom
            till över huvud taget och Martin Nilssons partiföreträdare som
            röstade nej. Vi har fått baxa Socialdemokraterna framför oss i
            varenda viktig jämställdhetsfråga under de senaste 130 åren. De
            som har anledning att bevisa sin inställning är knappast vi utan
            snarare ni.
          </note>
          <note>
            Det var också intressant att höra att Martin Nilsson helt plötsligt
            intresserar sig för jämställdhet för direktörer. Det är ett nyvaknat
            intresse från den socialdemokratiska sidan. Men det är välkommet
            att ta upp också den debatten.
          </note>
          <note>
            Vad Martin Nilsson nu gör, precis som alla andra socialdemokrater,
            är att alltid välja att bortse från den stora debatten, att välja
            ut en liten detalj, att lyfta upp den och hävda att den är felaktig
            och att ta det till intäkt för att inte göra någonting över huvud
            taget.
          </note>
          <note>
            Det är väl ingen folkpartist som har påstått något annat än att
            de orättvisa löneskillnaderna beror på de stora strukturella problemen
            i hela samhället. Men det finns också ett strukturproblem som
            består i att kvinnor i kvinnodominerade sektorer får lägre lön
            om arbetsgivarna är Martin Nilsson och hans partikamrater än om
            de är privata företag. Detta måste ni erkänna och vilja ta tag
            i för att kunna förändra den löneskillnaden.
          </note>
          <note type="speaker">
            Anf. 56 MARTIN NILSSON (s):
          </note>
          <note>
            Herr talman! Jag kan säga till Karin Pilsäter att jag är ganska
            stolt och glad över att Folkpartiet inte lyckades baxa Socialdemokraterna
            med sig i den stora jämställdhetsreformen om vårdnadsbidraget
            när den genomfördes av Bengt Westerberg. Sedan får
          </note>
          <note>
            Folkpartiet diskutera vilka jämställdhetsreformer som de har
            anledning att vara stolta över.
          </note>
          <note>
            Jag tycker att maxtaxa inom barnomsorgen vore välkommen som en
            viktig jämställdhetsreform, om
          </note>
          <note>
            Folkpartiet hade ställt sig bakom den. Men det finns anledning
            att återkomma till sådana diskussioner.
          </note>
          <note>
            Diskussionen om att somliga har drivit igenom all jämställdhetspolitik
            och att somliga inte har gjort det är något förenklad och dessutom
            något felaktig. När det gäller näringslivet vill jag bara ta ett
            exempel till.
          </note>
          <note>
            Det är faktiskt under vår regering som det har satsats en hel
            del pengar exempelvis på näringslivsprojekt för att man skall
            få fram fler kvinnliga chefer. Jag tycker att det är ett ganska
            bra projekt, och det visar att det behövs. Det finns rätt många
            sådana områden.
          </note>
          <note>
            Det är klart att man kan diskutera olika orsakssamband, och man
            skall göra det. Det finns säkert flera olika faktorer bakom löneskillnader.
            Om man ser att det finns tydliga löneskillnader mellan män och
            kvinnor duger det inte som förklaringsmodell att säga att det
            beror på skillnader mellan privat och offentligt, så som många
            debattörer i denna debatt har försökt göra. Då måste man försöka
            se djupare. Man måste försöka se att det finns en systematisk
            underordning av kvinnor när det gäller lönesättning i samhället.
            Då måste man vara beredd att åtgärda det.
          </note>
          <note>
            Jag tror att många kvinnor som jobbar inom den privata sektorn
            - inom hotell och restaurang, inom handel, inom frisöryrket osv.
            - som tycker att de är lönediskriminerade känner att den förklaringsmodell
            som Karin Pilsäter m.fl. har försökt lägga fram som en av de avgörande
            i detta sammanhang, nämligen att skillnaden beror på om arbetsgivaren
            är privat eller offentlig, inte duger. Det handlar om systematisk
            lönediskriminering, och då skall man faktiskt också åtgärda det
            samhällsfenomenet.
          </note>
          <note type="speaker">
            Anf. 57 ULLA-BRITT HAGSTRÖM (kd):
          </note>
          <note>
            Herr talman! Till Martin Nilsson vill jag säga att jag inte förstår
            varför frågan om likalönsprincipen och rätten att välja ett heltidsarbete
            för att kunna försörja sig inte är en etisk fråga. Också valfrihet
            är en etisk fråga. Jag förstår inte att socialdemokraterna hela
            tiden kan tillåta undervärdering av den offentliga sektorn.
          </note>
          <note>
            Martin Nilsson tar fram Handelsanställdas förbund som normgivande
            för det privata. Vad gäller
          </note>
          <note>
            SKTF:s statistik kan jag säga att den genomsnittliga lönen i
            landstingen 1994 var 15 010 för kvinnor och
          </note>
          <note>
            20 905 för män. Det innebär en löneskillnad på
          </note>
          <note>
            70 740 kr. Man tar inte hänsyn till ålder eller befattning.
          </note>
          <note>
            Tittar man på manliga och kvinnliga ekonomer, kamrerer och ekonomisekreterare
            ser man att det handlar om en skillnad på 1 500 kr i månaden.
            Manliga sjukgymnaster tjänade drygt 2 000 kr mer i månaden. Manliga
            föreståndare på fritids tjänade mer än kvinnliga kolleger.
          </note>
          <note>
            Tittar vi på Lärarförbundet ser vi att den individuella lönesättningen
            innebär en risk för att traditionella värderingar som gynnar män
            medvetet eller omedvetet nu slår igenom i lönesättningen.
          </note>
          <note>
            Tittar vi på Vårdförbundet ser vi att statistik över anställda
            i landsting och kommuner visar att de yngre tjejerna har lite
            mer i lön - 42 kr. För kvinnor och män mellan 25 och 29 år är
            medellönen lika stor.
          </note>
          <note>
            Sedan ökar männens löner, och de ligger konsekvent över kvinnornas
            ända till pensionen. Detta är de förbund som skall ta till vara
            de offentliganställdas intressen.
          </note>
          <note type="speaker">
            Anf. 58 MARTIN NILSSON (s):
          </note>
          <note>
            Herr talman! Bara för att klargöra vad jag menar vill jag säga
            att det inte är jag som har hävdat att offentliga sektorn skulle
            vara ett föredöme framför den privata. Det är viktigt att komma
            ihåg i denna debatt. Det är andra debattörer som har hävdat att
            vi klarar problematiken bara verksamheten blir privat och utsätts
            för konkurrens.
          </note>
          <note>
            Det var det jag angrep. Jag tyckte att det var att bortse från
            själva kärnan, nämligen att det i alla delar av samhället, inklusive
            den offentliga, som nämnts här, finns former av lönediskriminering.
            Den måste angripas med systematiskt arbete hos arbetsgivaren,
            men också med en skarp lagstiftning.
          </note>
          <note>
            När man bortser från detta blir det för mig en ickefeminism.
            Jag tror att det var ledamoten som sade att man ville ha en borgerlig
            alternativ feminism. För mig blir den faktiskt obegriplig. Om
            man väljer att hela tiden försöka bortse från den systematiska
            underordningen är det icke en feminism. Man ser inte att kvinnor
            systematiskt, på grund just av att de är kvinnor, har lägre löner.
            Man försöker hitta andra förklaringsmodeller.
          </note>
          <note>
            Det var det jag pekade på. Man säger att privat sektor är mycket
            bättre i alla lägen och att man klarar lönediskrimineringen bara
            man omvandlar offentligt till privat och låter det bli mer konkurrensutsatt.
            Då hävdar jag att man har fel. Jag har aldrig hävdat att den offentliga
            sektorn är idealisk på något sätt.
          </note>
          <note type="speaker">
            Anf. 59 ULLA-BRITT HAGSTRÖM (kd):
          </note>
          <note>
            Herr talman! Martin Nilsson! När ni nu ser att den offentliga
            sektorn inte kan klara detta och att orättvisorna fortfarande
            kvarstår måste ni förstå att man inte kan ändra attityder genom
            att enbart komma med krav och lagstiftning. Det behövs en alternativ
            feminism mot rödstrumpefeminismen. Vi måste visa att kvinnor kan
            ta sig fram, att kvinnor kan få högre löner och att kvinnliga
            chefer kan komma fram i konkurrens, och vi måste bryta den systematiska
            underordningen.
          </note>
          <note>
            Då är det mycket effektivt att låta kvinnor inom den offentliga
            sektorn bryta sig ur, skapa avknoppning och bilda egna små företag.
            Vi skall satsa på de företag som kvinnor startar inom den privata
            sektorn och inte vara motståndare till verksamhet inom vissa delar
            av tjänstesektorn.
          </note>
          <note type="speaker">
            Anf. 60 MARTIN NILSSON (s):
          </note>
          <note>
            Herr talman! Jag tror mig nästan kunna lova Ulla-
          </note>
          <note>
            Britt Hagström att det inte är de feministiska rödstrumporna
            som hindrar kvinnliga chefer i näringslivet. Det är viktigt att
            komma ihåg att det inte är Agneta Stark eller Ebba Witt-Brattström,
            eller vem som nu skulle kunna inlemmas i det begrepp som Ulla-
          </note>
          <note>
            Britt Hagström tar upp, som tillsätter chefer i det svenska näringslivet.
            Det är för det första viktigt att komma ihåg.
          </note>
          <note>
            För det andra vill jag säga att den borgerliga alternativa feminism
            som Timbro och kristdemokraterna tycks ha skapat i skön förening
            uppenbarligen inkluderar synsättet att man klarar lönediskrimineringen
            bara man utsätter verksamhet för konkurrens och tillåter mer privat
            verksamhet. Det Ulla-Britt
          </note>
          <note>
            Hagström säger är att det offentliga inte klarar detta och att
            vi därför skall ha privat verksamhet. Men det privata klarar det
            uppenbarligen inte heller. Det har
          </note>
          <note>
            Ulla-Britt Hagström och flera debattörer i denna debatt inget
            direkt svar på.
          </note>
          <note>
            Mitt svar på den frågan skulle vara att det finns patriarkala
            strukturer i samhället som gör att kvinnor systematiskt är underordnade
            när det gäller löner. Då gäller det att komma till rätta med den
            systematiska underordningen. Det handlar om en rad olika politikområden.
            Jag tycker ändå att vi presenterar en hel del av dem - däribland
            en stark lagstiftning, som är till för att vi skall komma till
            rätta med konkreta lönediskrimineringsärenden. Det tror jag att
            vi får anledning att återkomma till senare i denna debatt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            8 § Personuppgiftslagen
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU15
          </note>
          <note>
            Personuppgiftslagen
          </note>
          <note type="speaker">
            Anf. 61 PER LAGER (mp):
          </note>
          <note>
            Herr talman! Utvecklingen inom informationstekniken går med en
            rasande fart. Den blir kraftfullare, enklare att hantera, billigare
            och därmed också tillgänglig för alltfler och ett naturligt sätt
            att kommunicera. Lagstiftningen har därför också hamnat på efterkälken.
          </note>
          <note>
            Detta betänkande - KU15 - om personuppgiftslagen har sin direkta
            anledning i EG-direktivet från
          </note>
          <note>
            1995 om skydd för enskilda med avseende på behandling av personuppgifter
            och om det fria flödet av sådana uppgifter. Tyvärr kunde vi redan
            vid införandet av personuppgiftslagen den 24 oktober 1998 vara
            överens om att direktivet inte höll måttet och att en revidering
            måste ske.
          </note>
          <note>
            Det skrevs motioner under allmänna motionstiden, en något nyvaknad
            debatt seglade upp i medierna, och det stormade ganska rejält
            i våra elektroniska brevlådor under hösten. Det utskottsinitiativ
            som blev något av en självklarhet och formellt initierades av
          </note>
          <note>
            Centern innebar att utskottet gjorde vad som lät sig göras för
            att ta itu med problemet, bl.a. en offentlig utfrågning den 8
            december, varifrån protokollet finns bilagt till betänkandet.
          </note>
          <note>
            Utskottet har också under ärendebehandlingen i huvudsak blivit
            överens framför allt om att en förändring av personuppgiftslagen
            bör komma till stånd med inriktning mot en lagstiftning i en mer
            uppdaterad och modern tappning, bort från den s.k. hanteringsmodellen,
            som på förhand uppfattades som föråldrad och dömd att misslyckas
            och heller inte respekterades, i riktning mot en s.k. missbruksmodell.
          </note>
          <note>
            Detta krävs med tanke på att informationstekniken i dag mer bör
            ses som en kommunikationsteknik än en databehandlingsteknik. I
            stället för att utgå ifrån att allt är förbjudet som inte är tillåtet
            bör inriktningen alltså vara att allt är tillåtet som inte är
            förbjudet.
          </note>
          <note>
            Det är också överensstämmande med svensk rättstradition.
          </note>
          <note>
            Datainspektionen har haft i uppdrag att se över lagen och behovet
            av undantag från förbudet i 33 § mot överföring av personuppgifter
            till tredje land. Rapporten kom för några dagar sedan och skall
            remissbehandlas. Inspektionen föreslår bl.a. generella undantag
            för s.k. harmlösa uppgifter i personuppgiftsförordningen och särskilda
            undantag för kommunernas information. Däremot innebär inte inspektionens
            förslag några ändringar av bestämmelserna i personuppgiftslagen,
            bara att vissa undantag görs med stöd av lagens bestämmelser.
            Hittills har, enligt rapporten, bara några enstaka allvarliga
            kränkningar uppdagats och anmälts till polis och åklagare.
          </note>
          <note>
            Det IT-rättsliga observatoriets skrivelse och rapport till regeringen,
            med kommentarer av IT-
          </note>
          <note>
            kommissionen, från februari i år pekar på behovet av att aktivt
            följa upp direktivet och att skyndsamt få till stånd ändringar
            och förtydliganden, detta oaktat den treåriga övergångstiden för
            automatiserad behandling av personuppgifter. Tiden rinner snabbt
            i väg, herr talman, och regeringen har nu ansvaret.
          </note>
          <note>
            Utskottet är alltså i huvudsak överens, och jag skall inte gå
            tillbaka till ruta 1 och den debatt som följde på regeringens
            förslag för snart ett år sedan.
          </note>
          <note>
            Det är inte fruktbart. Ändå har Miljöpartiet fogat en reservation
            till betänkandet för att peka på ett särskilt problem som vi tycker
            bör hanteras på annorlunda vis. Det handlar om begreppet manuellt
            register.
          </note>
          <note>
            Enligt direktivet avses varje strukturerad samling av personuppgifter
            som är tillgänglig enligt särskilda kriterier, oavsett om samlingen
            är centraliserad, decentraliserad eller spridd på grundval av
            funktionella eller geografiska förhållanden. Det här känns inte
            bra.
          </note>
          <note>
            Begreppet har inte getts någon entydig definition i personuppgiftslagen.
          </note>
          <note>
            Utskottsmajoriteten hänvisar till att det ankommer på rättstillämpningen
            att uttolka vad som närmare skall förstås med manuellt register
            och utgår från att regeringen följer utvecklingen i rättspraxis.
            Det är en bakvänd ordning, enligt mitt förmenande.
          </note>
          <note>
            Datainspektionen anser också att det inte alls är klart vad som
            menas med manuellt register, vilket är ganska allvarligt. Som
            det nu ser ut lägger man tolkningen på "kriterier" - ett manuellt
            register måste vara sökbart på fler sätt än ett, dvs. man skall
            kunna söka personer inte bara på namnet. Telefonkatalogen t.ex.
            räknas därför inte som ett manuellt register. Men om det funnes
            ytterligare ett sökkriterium vore frågan plötsligt öppen. Här
            finns säkert en hop möjliga varianter med manuella register som
            skulle kunna falla under personuppgiftslagen och där tillstånd
            krävs. Ett ingripande från Datainspektionen förutsätter dock att
            det också rör sig om s.k. känsliga personuppgifter.
          </note>
          <note>
            Här finns det en särskild kränkningskatalog som man hänvisar
            till.
          </note>
          <note>
            När det gäller de redan upprättade manuella registren, som har
            en övergångsperiod på sju år, är de befriade under den här tiden.
            Men vad händer sedan?
          </note>
          <note>
            De nya registren omfattas direkt av personuppgiftslagen. Här
            kommer Datainspektionen, som alltså nu också är tillsynsmyndighet,
            sannolikt att stöta på problem med registerbegreppet med anledning
            av dessa oklarheter.
          </note>
          <note>
            I min reservation påpekar jag att detta skulle kunna undvikas
            genom att, inom EG-direktivets ram, i lag precisera vad som skall
            avses med begreppet manuellt register. Eftersom jag ändå tror
            att detta och liknande problem måste och därför kommer att kunna
            lösas, nöjer jag mig här och nu med att ha markerat problemet
            i reservationen och yrkar därför inte särskilt bifall till denna.
          </note>
          <note>
            Herr talman! Det finns, som jag ser det, ett betydligt större
            problem med personuppgiftslagen. Det gäller förhållandet mellan
            direktivet och den svenska offentlighetsprincipen - något som
            Lagrådet och andra remissinstanser särskilt påpekat och som Miljöpartiet
            uttryckt i det särskilda yttrande som bilagts betänkandet, vilket
            också fp har ställt sig bakom.
          </note>
          <note>
            Den öppenhet som vi har haft med offentlighetsprincipen genom
            de senaste århundradena är kanske något av det bästa Sverige bidragit
            med i västvärldens historia på det här området. Den, liksom yttrande-
            och tryckfriheten, måste försvaras. Regeringen har, som jag förstått,
            inte uppfattat problemet som allvarligt och anser sig i förhandlingarna
            ha fått till stånd sådana lösningar att det inte föreligger någon
            oförenlighet mellan direktivet och offentlighetsprincipen. Men
            det är just precis vad det gör! Om detta råder knappast juridisk
            oenighet. Någon egentlig lösning på problemet har dock ännu inte
            presenterats.
          </note>
          <note>
            Vid en konflikt mellan direktivet och den svenska offentlighetsprincipen
            får vi tyvärr räkna med att det är den senare, och därmed den
            svenska grundlagen, som förlorar i EG-domstolen. Enligt Lagrådet
            är det sannolikt så. Men - återigen - här finns politiska förhoppningar
            om att Sverige ändå med framgång borde kunna hävda den centrala
            ställning som offentlighetsprincipen har i vårt konstitutionella
            system.
          </note>
          <note>
            I betänkandet har utskottet uttalat att regeringen därför med
            kraft skall verka inom EU för att en revidering av EG-direktivet
            sker. Den skrivningen, herr talman, är jag nöjd med. Jag utgår
            från att regeringen i detta sammanhang försäkrar sig om att ett
            nytt direktiv utformas så att det inte kommer att föreligga någon
            som helst tveksamhet när det gäller dess förenlighet med den svenska
            offentlighetsprincipen.
          </note>
          <note>
            Anf. 62 BARBRO HIETALA NORD-
          </note>
          <note>
            LUND (s):
          </note>
          <note>
            Herr talman! Personuppgiftslagen, PUL förkortad, gäller från
            den 24 oktober förra året. Det har Per
          </note>
          <note>
            Lager också informerat om. Det torde också stora delar av svenska
            folket vara medvetna om, inte minst genom den mediedebatt som
            har förevarit. Lagen har alltså inte varit verksam ens sex månader.
            Rättspraxis har ännu inte hunnit utvecklas. Tillämpningsföreskrifter
            och regelverk är fortfarande under framtagande.
          </note>
          <note>
            Det är nog ganska ovanligt att riksdagen efter så pass kort tid
            återkommer till regeringen i ett lagstiftningsärende.
          </note>
          <note>
            Det är ett enigt utskott som lägger fram detta betänkande. Vi
            gör det för att markera att takten och tempot måste hållas högt.
            Det måste hållas högt för att undanröja problem och svårigheter
            med personuppgiftslagen. Vi gör det därför att vi ser att den
            nya, snabba teknikutvecklingen och de stora möjligheter den erbjuder
            i människans och samhällets tjänst måste ha riksdagens stöd.
          </note>
          <note>
            Konstitutionsutskottet behandlar i KU15 ett ganska stort antal
            motioner från den allmänna motionstiden i höstas. Det är motioner
            som rör personuppgiftslagen och också andra integritetsfrågor.
            Utskottet bifaller tre motioner och föreslår bl.a. två tillkännagivanden
            till regeringen.
          </note>
          <note>
            Det första tillkännagivandet som föreslås är att regeringen inom
            EU med kraft skall verka för en revidering av direktivet. Tidigare
            har såväl regeringen som utskottet framhållit - regeringen i propositionen
            och utskottet i ett tidigare betänkande - att EG-
          </note>
          <note>
            direktivet var omodernt och släpade efter i den snabba teknikutvecklingen
            på området.
          </note>
          <note>
            Även om regeringen och riksdagen har starka krav och höga ambitioner
            vad gäller EG-direktivets behov av en revidering är det nog realistiskt
            att föreställa sig att det är en process på lite längre sikt.
            Vad vi vet är att kommissionen avser att återkomma till medlemsländerna
            hösten 2001 för en utvärdering av direktivet och dess genomförande.
            Utskottet förutsätter att Sverige, dvs. regeringen, använder alla
            möjligheter och alla tillfällen för att driva och påskynda en
            modernisering av direktivet. Syftet är enligt vår mening att åstadkomma
            en mer teknikoberoende lagstiftning till skydd för den personliga
            integriteten.
          </note>
          <note>
            Det andra tillkännagivandet som utskottet föreslår handlar om
            behovet av förändring i det kortare perspektivet, dvs. skyndsamt.
          </note>
          <note>
            Utskottet utgår från att regeringen håller ett högt tempo för
            att inom EG-direktivets ram så långt det är möjligt, som vi skriver,
            arbeta fram förändringar av personuppgiftslagen och dess regelverk
            som tar sikte på att beivra missbruk.
          </note>
          <note>
            Herr talman! Just frågan om valet av lagstiftningsmodell har
            varit under diskussion hela tiden, också förstås i den starka
            proteststormen från medierna och den växande skaran av Internetanvändare.
          </note>
          <note>
            I kammarens debatt inför beslutet, alltså för ett år sedan i
            april, om en ny personuppgiftslag var vi alla överens om önskvärdheten
            av en framtida missbrukslagstiftning. Regeringen liksom utskottsmajoriteten
            konstaterade att det av flera skäl vid det tillfället inte var
            möjligt. Det fanns t.ex. inget sådant förslag färdigt, genomtänkt
            och utarbetat, som det hade gått att få gehör för vare sig i EU
            eller här hemma.
          </note>
          <note>
            I februari i år fick regeringen det IT-rättsliga observatoriets
            skrivelse om bl.a. utformningen av en missbruksmodell för personuppgiftsskyddet.
            Den tycker jag är ett bra underlag för det fortsatta arbetet.
          </note>
          <note>
            Det är enligt observatoriet inte enkelt eller entydigt att utforma
            en generell missbrukslagstiftning. Möjligtvis löser en sådan modell
            en hel del av de problem som vi har i dag. Men den kommer att
            skapa andra.
          </note>
          <note>
            I den allmänna debatten och även här i kammaren har det ibland
            framställts som om en missbruksmodell är lösningen med stort L
            och som borde ha införts för länge sedan. Jag är också en av de
            motionärer som önskar och kräver en lagstiftning i den riktningen.
            Men jag tror alltså inte att det är så helt enkelt och problemfritt.
          </note>
          <note>
            Utskottet konstaterar att Datainspektionen den 1
          </note>
          <note>
            mars överlämnat sitt förslag till regeringen. Det gäller förslag
            till ändringar i personuppgiftsförordningen som avser undantag
            för s.k. harmlösa uppgifter på
          </note>
          <note>
            Internet. Datainspektionen föreslår generella föreskrifter enligt
            gamla datalagen och den praxis som har utvecklats och som bildat
            utgångspunkt för Datainspektionens förslag om undantag i 33 §
            personuppgiftslagen. Jag tycker att de diskussioner och avvägningar
            som framkommer i Datainspektionens rapport är intressanta.
          </note>
          <note>
            Justitiedepartementet har nu snabbt - efter en vecka - sänt ut
            Datainspektionens rapport på remiss till ett femtiotal berörda
            instanser, och remisstiden går ut den 7 april. Regeringen har
            därefter för avsikt att göra nödvändiga förändringar i förordningen.
          </note>
          <note>
            Herr talman! Som utskottet skriver i betänkandet är det också
            möjligt för regeringen att föreslå mer omfattande förändringar
            i personuppgiftslagen.
          </note>
          <note>
            Jag skall göra en kort kommentar till betänkandets enda lilla
            reservation. Miljöpartiet efterlyser där en entydig definition
            av begreppet manuellt register.
          </note>
          <note>
            Utskottet konstaterar att det i personuppgiftslagen är direktivets
            innebörd som gäller. Det skall alltså vara en strukturerad samling,
            och den skall vara tillgänglig enligt flera särskilda kriterier.
            Detta redogjorde också
          </note>
          <note>
            Per Lager för. Utskottet säger också att rättstillämpningen och
            utvecklingen i praxis blir betydelsefulla.
          </note>
          <note>
            Då säger Per Lager att det är en omvänd ordning.
          </note>
          <note>
            Men jag menar att den ordningen är den vanliga när erfarenhet
            saknas. Då är det tolkningar som måste till.
          </note>
          <note>
            Och personuppgiftslagens övergångsbestämmelser medger att arbetet
            med registerförfattningarna ändå tar lite tid. I fråga om personuppgiftslagen
            kan vi väl vara överens om att det var bra att vi från Sveriges
            sida valde att utnyttja den tillgängliga tiden för övergångsbestämmelserna.
            Men, och det är viktigt, och där håller jag helt med Per Lager,
            detta arbete måste bedrivas intensivt och skyndsamt.
          </note>
          <note>
            Herr talman! Avslutningsvis vill jag säga något om offentlighetsprincipen,
            och jag gör det därför att det är en stor och viktig fråga, och
            jag gör det med anledning av det särskilda yttrande som finns
            i betänkandet från Folkpartiet och Miljöpartiet.
          </note>
          <note>
            Folkpartiet och Miljöpartiet vill att Sverige i arbetet för ett
            reviderat EG-direktiv skall försäkra sig om att det inte föreligger
            någon tveksamhet när det gäller dess förenlighet med offentlighetsprincipen.
          </note>
          <note>
            I sak är det en uppfattning som även jag har, men jag tycker
            också att det i nuläget är att slå in öppna dörrar. När det gäller
            direktivet och offentlighetsprincipen ligger nämligen Sveriges
            klart uttalade och kända hållning fast. Den dåvarande regeringen,
            alltså vid medlemskapsförhandlingarna, och alla led därefter -
            den nuvarande regeringen som också lyckades få med offentlighetsintresset
            i ingressen punkt 72 i det direktiv som gäller från 1995 och KU
            i sitt uttalande i samband med EU-inträdet - framhåller entydigt
            offentlighetsprincipens grundläggande betydelse för det svenska
            statsskicket.
          </note>
          <note>
            Per Lager hänvisar till Lagrådets yttrande inför det första beslutet
            om personuppgiftslagen. Jag kunde inte heller hos Lagrådet entydigt
            utläsa att man bestämt sade att detta strider mot den svenska
            offentlighetsprincipen. Tvärtom använder Lagrådet uttryck som
            att regeringens ställningstagande ter sig pressat och torde inte,
            osv. Det var alltså från Lagrådets sida inte alls en alldeles
            tvärsäker och tydlig tolkning.
          </note>
          <note>
            Sverige driver i alla sammanhang frågan om öppenhet inom EU.
            Då, nu och i det fortsatta arbetet gäller det. Utecklingen inom
            EU går också i den riktningen, alltså mot större öppenhet. Någon
            annan utvecklingslinje är helt omöjlig enligt min uppfattning.
          </note>
          <note>
            I debatten i april hävdade jag att frågan om öppenhet också har
            en djup politisk innebörd som gör att tiden talar för vår hållning
            i denna fråga. Det är inte enbart en juridisk bedömning eller
            en domstolsbedömning som, om en prövning skulle ske, kommer att
            avgöra utslaget.
          </note>
          <note>
            Herr talman! För övrigt är det ett enigt utskott som står bakom
            konstitutionsutskottets betänkande
          </note>
          <note>
            15, vilket jag tycker är trevligt, och jag yrkar bifall till
            hemställan i dess helhet.
          </note>
          <note type="speaker">
            Anf. 63 PER LAGER (mp) replik:
          </note>
          <note>
            Herr talman! Jag skall bara kortfattat kommentera
          </note>
          <note>
            Barbro Hietala Nordlunds kommentar till mitt anförande och till
            den reservation och det särskilda yttrande som jag har i betänkandet.
          </note>
          <note>
            När det gäller manuella register är det ett olyckligt sätt att
            lösa ett problem genom att invänta praxis.
          </note>
          <note>
            Under vägen kommer det så att säga att kunna ske olyckor. Det
            är mycket bättre att man preciserar vilka kriterier som skall
            gälla. Nu finns inte det. Det finns med mycket vagt i utredningen
            från början tror jag.
          </note>
          <note>
            Men sedan hänvisas det till direktivet. Jag menar alltså att
            den ordningen är lite bakvänd. Jag kan acceptera den som den nu
            är, men jag menar att det inte är den rätta modellen som man borde
            ha.
          </note>
          <note>
            Beträffande Lagrådets inställning till hur offentlighetsprincipen
            står sig gentemot direktivet, kan jag läsa vad Lagrådet har skrivit.
            Man skriver:
          </note>
          <note>
            Enligt Lagrådets mening kan man emellertid inte utgå från att
            EG-domstolen vid en konflikt mellan förevarande direktiv och den
            svenska offentlighetsprincipen skulle finna att direktivet får
            vika.
          </note>
          <note>
            Det tycker jag är ganska klart, och detta vill jag särskilt poängtera,
            eftersom jag menar att man måste göra en insats när det gäller
            förändringarna, och här måste Sverige oerhört starkt hävda vår
            viktiga offentlighetsprincip.
          </note>
          <note>
            Anf. 64 BARBRO HIETALA NORD-
          </note>
          <note>
            LUND (s) replik:
          </note>
          <note>
            Herr talman! Det är inte så, Per Lager, att det är helt utan
            precisering när det gäller manuella register.
          </note>
          <note>
            Det framgår tydligt att flera kriterier måste gälla och att det
            måste vara en samling. Per Lager och Peter
          </note>
          <note>
            Eriksson exemplifierar i sin motion i frågan med en samling lösa
            papper som skulle kunna bli underställt personuppgiftslagens tillämpningsområde.
            Men så långt har både utvecklingen och diskussionen hittills gått
            att det är alldeles uppenbart att det inte är fråga om det. I
            stället måste det vara en strukturerad beständig samling. Det
            handlar således inte om lösa papper.
          </note>
          <note>
            Jag utgår från att det arbete som nu pågår kommer att ge besked
            om vad som gäller. I Sverige är vi lite ovana vid det här. Jag
            har förstått att det därför är bra med en övergångstid. Innan
            den löper ut skall man ha löst detta.
          </note>
          <note type="speaker">
            Anf. 65 PER LAGER (mp) replik:
          </note>
          <note>
            Herr talman! Som jag sade i mitt anförande kan man inte säga
            att t.ex. telefonkatalogen är ett manuellt register. Man söker
            på namn, ingenting annat. Men det finns en rad register där man
            kan söka på flera olika kriterier. Då är man plötsligt så att
            säga ute på hal is, för då kan det vara fråga om ett manuellt
            register.
          </note>
          <note>
            Vad som sedan tillkommer är detta med om det är känsliga uppgifter.
            Här finns det ingenting klart utsagt. Jag nämnde också den kränkningskatalog
            som finns. Här får man således invänta rättspraxis.
          </note>
          <note>
            Vad jag vänt mig emot är att det kanske kommer att kosta en del
            olycksfall på vägen, vilket inte någon är betjänt av. Det hade
            därför kanske varit bra om man redan från början hade försökt
            att precisera vad som menas med begreppet manuellt register.
          </note>
          <note>
            Anf. 66 BARBRO HIETALA NORD-
          </note>
          <note>
            LUND (s) replik:
          </note>
          <note>
            Herr talman! Detta med att det hade varit bra om man hade försökt
            att precisera låter sig inte så enkelt göras. Det måste bli mitt
            budskap utifrån den tolkning som har getts på det här området.
            Arbete pågår och självklart kommer det att framgå hur det förhåller
            sig.
          </note>
          <note>
            Per Lager har ställt frågor med anledning av begreppet manuellt
            register men svar på de frågorna kan inte avkrävas oss som är
            förtroendevalda, utan det här är ett arbete som fortlöper bland
            de sakkunniga på området. Jag vet bestämt att man är inne i ett
            intensivt arbete.
          </note>
          <note type="speaker">
            Anf. 67 INGER RENÉ (m):
          </note>
          <note>
            Herr talman! En sådan här diskussion blir med nödvändighet ganska
            teknisk. Låt mig därför få börja från ett helt annat håll. Jag
            skulle nämligen vilja börja med en hyllning till de möjligheter
            som IT i dag ger oss: en kunskapsbank som är ofantlig och en möjlighet
            att knyta kontakter över hela världen som är obegränsad. Det är
            ett äventyr i sig att följa arbetet i en skolklass som genom IT
            har vänner i länder långt borta. När det gäller den ökade förståelsen
            för andra förhållanden är det inte osökt att i sammanhanget tala
            om ett fredsprojekt.
          </note>
          <note>
            Detta är ett område där ungdomar, också ganska unga ungdomar,
            än så länge har möjlighet att briljera över vuxenvärlden och inte
            minst slå sina lärare på fingrarna, vilket emellanåt kanske kan
            vara bra för självkänslan. Detta i sin tur beror på att utvecklingen
            har gått, och går, så svindlande fort att vi är många som har
            svårt att hänga med. Några jämförelser är kanske på sin plats.
          </note>
          <note>
            Den ursprungliga datalagen skrevs för ett samhälle med omkring
            hundra stordatorer som inte stod i förbindelse med varandra. Nästan
            så såg det faktiskt ut när EG-direktivet började diskuteras. I
            dag "pratar"
          </note>
          <note>
            hundratusentals datorer oavbrutet med varandra. En
          </note>
          <note>
            PC-generation handlar om tre-sex månader.
          </note>
          <note>
            År 1995, när direktivet antogs, använde 5 % av svenskarna Internet.
            Några år senare, när Datalagskommittén i mars 1997 avlämnade sin
            rapport, hade ungefär 25 % av oss Internet. När vi för drygt ett
            år sedan beslutade om PUL var siffran hela 40 %. Så har utvecklingen
            sett ut. Ingenting säger att den kommer att bromsas upp det minsta.
            För de flesta av oss räcker nog inte fantasin till för att vi
            skall kunna föreställa oss vad som kommer att komma på detta område.
          </note>
          <note>
            Det är därför inte så egendomligt att det EG-
          </note>
          <note>
            direktiv som antogs 1995 är hopplöst föråldrat 1999
          </note>
          <note>
            och inte heller att Datalagskommittén fann det för gott att använda
            ett ord som obsolet om den modell för lagstiftningen som man valde.
            Nu sägs många snälla ord om missbruksmodellen. Synd då, tycker
            jag, att man inte ansåg att tiden räckte till för att, i stället
            för den statiska hanteringsmodell som valdes, pröva en missbruksmodell
            som reglerar missbruk, inte bruk, som vi moderater föreslagit.
          </note>
          <note>
            Det är dock inte nödvändigt att gå in i en diskussion om det
            som har varit. I stället konstaterar jag bara att den lag som
            vi i våras beslutade om och som trädde i kraft den 24 oktober
            i höstas i olika stycken är föråldrad och bör reformeras.
          </note>
          <note>
            Det är mot den bakgrunden inte förvånande att det under allmänna
            motionstiden från samtliga partier kom in inte mindre än 15 motioner
            med önskemål om förändringar av PUL. Under hösten föreslog Centern
            och Moderaterna i KU att utskottet skulle ta ett initiativ till
            en översyn av lagen.
          </note>
          <note>
            Under tiden hade Datainspektionen - mot bakgrund av att kommunerna
            har behov av att med hjälp av IT kunna informera kommuninvånarna
            om den kommunala verksamheten - i en skrivelse till regeringen
            redan den 26 mars 1998 föreslagit bl.a. att en särskild lagstiftning
            skulle skapas för att ge kommunerna möjlighet att sprida vissa
            handlingar över Internet. I skrivelsen påpekade också Datainspektionen
            att direktivet innehåller en möjlighet att göra undantag från
            överföringsförbudet för överföringar från offentliga register.
          </note>
          <note>
            Lite senare skrev Datainspektionen till regeringen och pekade
            på att även enskilda har motsvarande intresse av att kunna förse
            allmänheten med information via Internet och att det närmast är
            stötande att möjligheterna att t.ex. informera om vem som fått
            nobelpriset är begränsade, särskilt när integritetsrisker saknas.
          </note>
          <note>
            Den 22 oktober, två dagar före lagens ikraftträdande, gav så
            regeringen Datainspektionen ett uppdrag som i stort sett överensstämmer
            med dess skrivelse.
          </note>
          <note>
            Herr talman! Datainspektionen var färdig med sitt svar den 1
            mars. Det är nu ute på en mycket kort och, får vi hoppas, intensiv
            remissrunda. Man skall vara klar den 7 april.
          </note>
          <note>
            I dagens betänkande ställer sig hela utskottet i stort sett bakom
            Datatinspektionens förslag när det gäller det korta perspektivet.
            Vi förväntar oss att regeringen snarast fattar nödvändiga beslut.
            Skulle man beträffande förändringarna behöva gå längre än vad
            Datainspektionen föreslagit och kräva en lagstiftning skall regeringen,
            menar vi, utan tidsutdräkt återkomma i denna del till riksdagen.
          </note>
          <note>
            Herr talman! Första steget är alltså att regeringen inom EG-direktivets
            ram genomför de förändringar som krävs för att motverka de problem
            med personuppgiftslagens utformning som regeringsuppdraget avsåg
            att komma till rätta med.
          </note>
          <note>
            Som nästa steg begär utskottet en översyn av nuvarande lagstiftning;
            detta för att åstadkomma ett modernt regelverk som tar sikte på
            missbruk av personuppgifter - så långt detta är möjligt inom direktivets
            ram.
          </note>
          <note>
            Det tredje steget innebär att utskottet menar att en revidering
            av EG-direktivet måste till. Riksdagen gav regeringen i uppdrag
            att "med kraft" verka för en sådan revidering inom EU. I det sammanhanget,
            när ärendet kommer tillbaka till riksdagen, kommer vi säkert att
            få anledning att fortsätta diskussionen om exempelvis offentlighetsprincipen
            och annat som vi i våras inte var riktigt överens om.
          </note>
          <note>
            Till slut frågar den laglydige naturligtvis: När träder dessa
            förändringar i kraft? Det är det naturligtvis inte möjligt att
            svara på, men jag vill påpeka att utskottet på åtskilliga ställen
            har framhållit att regeringen, utan att sätta beredningstvång
            eller noggrannhet åt sidan, bör arbeta skyndsamt.
          </note>
          <note>
            EG-direktivet om persondataskydd är väl inte det bästa direktiv
            man kan tänka sig. Det är ålderdomligt och präglat av förhållandena
            inom datavärlden före den nya informationsteknikens genomförande.
            Men syftet är gott - syftet att skydda den personliga integriteten
            från intrång genom databehandling av personuppgifter på samma
            sätt som den svenska datalagen från 1973, som faktiskt - och där
            slutar min hyllning
          </note>
          <note>
            - är världens äldsta.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 68 MATS EINARSSON (v):
          </note>
          <note>
            Herr talman! Jag skall börja med att yrka bifall till
          </note>
          <note>
            KU:s hemställan i betänkande 15. Där hade jag kunnat sluta med
            tanke på den breda enighet som finns i utskottet i denna fråga,
            men jag tycker att det finns anledning att ägna några minuter
            åt personuppgiftslagen, PUL, med tanke på den intensiva diskussion
            som utbröt i höstas i samband med att lagen trädde i kraft.
          </note>
          <note>
            Det är den diskussionen som är upprinnelsen till betänkandet.
          </note>
          <note>
            Debatten har framför allt handlat om PUL:s 33 §
          </note>
          <note>
            där i princip all hantering av personuppgifter på Internet förbjuds.
            Jag kan alltså inte på en webbsida skriva ett namn på en nu levande
            person utan dennes tillstånd. Jag skall återkomma till denna uppenbart
            orimliga konsekvens av PUL, men jag tänkte säga något mer om problemkomplexet
            i stort.
          </note>
          <note>
            I botten ligger en åtminstone potentiell konflikt mellan å ena
            sidan skyddet av den personliga integriteten och å andra sidan
            skyddet av yttrandefrihet och offentlighet. Om vi anlägger ett
            maktperspektiv på detta kan vi säga att skyddet av den personliga
            integriteten framför allt är ett skydd för medborgaren mot olika
            makthavares, kanske framför allt men inte bara statens, kontroll
            av den enskilde. Yttrandefrihet och offentlighet å sin sida är
            en förutsättning för medborgarnas, folkets, granskning, kritik
            och kontroll av makthavarna.
          </note>
          <note>
            Alltså kan man säga att både integritetsskyddet och offentlighet
            tjänar demokratin, att de båda så att säga står i folkets och
            inte i överhetens intresse och att någon motsättning därmed inte
            borde finnas mellan dessa två. Jag hävdar dock att det inte är
            riktigt så enkelt.
          </note>
          <note>
            Vad händer när överhetens representanter vill utnyttja skyddet
            för den personliga integriteten för att förhindra folkets granskning,
            kontroll och kritik?
          </note>
          <note>
            Överklassens entusiasm över att få sina affärer granskade av
            underklassen har alltid varit begränsad. Hur ser vi på saken när
            folket, åtminstone delvis, omvandlat staten från att vara ett
            överklassens verktyg till att bli ett verktyg för folkviljan och
            därmed kanske hamnar i konflikt med den ekonomiska maktens företrädare?
            Konflikten mellan integritetsskydd och offentlighet är i vissa
            fall reell. Lagstiftningen måste utgå från detta och åstadkomma
            en rimlig avvägning.
          </note>
          <note>
            Var exakt den balanspunkten bör ligga är inte givet.
          </note>
          <note>
            Olika ideologiska positioner och också olika politiska traditioner
            och kulturer spelar här in. I Sverige har vi starkare än i många
            andra länder betonat vikten av offentlighet och yttrandefrihet.
            Det EG-direktiv som ligger till grund för PUL speglar delvis en
            annan tradition där den personliga integriteten snarare än offentlighet
            är utgångspunkten. Därav följer en del av de problem som vi nu
            brottas med.
          </note>
          <note>
            Herr talman! Vi har i KU, som både Barbro Hietala Nordlund och
            Inger René påpekat, försökt att sortera problemkomplexet i tre
            nivåer och tre tidsperspektiv. För det första har vi själva EG-direktivet.
          </note>
          <note>
            Det kännetecknas enligt min mening av principiella brister. Det
            är föråldrat i förhållande till den tekniska utvecklingen och
            var föråldrat redan innan det antogs.
          </note>
          <note>
            För det andra reglerar det hantering av uppgifter och inte missbruk.
            Det finns ytterligare en anmärkning.
          </note>
          <note>
            Det är inte tillräckligt entydigt när det gäller förenligheten
            med den svenska offentlighetsprincipen. På den punkten är jag
            i sak ense med Miljöpartiet och Folkpartiet i deras särskilda
            yttrande. Vänsterpartiet står ändå inte bakom det särskilda yttrandet,
            och det hänger samman med att vi här är ute på minerad mark.
          </note>
          <note>
            På s. 27 i utlåtandet skriver vi. "Utskottet anförde" och anför
            fortfarande - "att offentlighetsreglerna är vår nationella angelägenhet
            och att gemenskapsinstitutionerna inte hade någon befogenhet att
            harmonisera reglerna på detta lagstiftningsområde." Detta är riktigt
            och korrekt. Sverige bör inte agera så att denna ståndpunkt ifrågasätts
            och prövas juridiskt med fara för att vi själva medverkar till
            en inskränkning av vår offentlighetslagstiftning. Därför har vi
            ställt oss bakom utskottets skrivning på denna punkt.
          </note>
          <note>
            Nåväl, det finns ändå brister i direktivet, och därför föreslår
            vi riksdagen att i tämligen bestämda ordalag uppdra åt regeringen
            att med kraft verka för en revidering av direktivet. I väntan
            på detta menar vi att regeringen på nytt måste se över vad som
            kan göras inom EG-direktivets ram för att förändra PUL i riktning
            mot en s.k. missbruksmodell.
          </note>
          <note>
            Slutligen har vi i det kortaste tidsperspektivet tilllämpningen
            av nu gällande personuppgiftslag. Datainspektionen har på regeringens
            uppdrag lagt fram förslag till undantag från PUL:s 33 §. Det gäller
            kommuner och landsting och s.k. harmlösa personuppgifter. Vi utgår
            från att regeringen genomför nödvändiga förändringar som, skriver
            utskottet, "kan behöva gå längre än Datainspektionen föreslagit".
            Vi pekar särskilt på det i och för sig självklara att regeringen
            är oförhindrad att återkomma till riksdagen med förslag till förändringar
            i själva personuppgiftslagen.
          </note>
          <note>
            Herr talman! Kammarens bifall till utskottets hemställan löser
            inte problemen med personuppgiftslagen, men vi anvisar de vägar
            som vi kan gå för att lösa dessa problem. Vi lär med all säkerhet
            få återkomma till dessa frågor i senare sammanhang.
          </note>
          <note type="speaker">
            Anf. 69 ÅSA TORSTENSSON (c):
          </note>
          <note>
            Herr talman! Det finns en viss risk för att det blir upprepanden
            vid det här tillfället.
          </note>
          <note>
            Såväl integritets- som yttrandefrihet är omistliga delar i en
            fungerande demokrati. Det är endast genom yttrandefrihet och trygghet
            i att man har rätt att yttra sig utan risk för repressalier som
            människor i större utsträckning kan förmås delta i ett offentligt
            samtal och gemensamt beslutsfattande. Mot den bakgrunden har Centerpartiet
            och flera andra partier krävt förändringar i personuppgiftslagen
            så att hänsyn tas till båda dessa omistliga värden.
          </note>
          <note>
            Personuppgiftslagen trädde i kraft samtidigt som vi i princip
            alla i den här salen insåg att lagen redan var omodern i sin utformning.
            Centerpartiet var, som också mycket riktigt har sagts här, delaktigt
            i kommittéarbetets förslag och ansvarigt för det beslut som fattade
            under våren 1998 i konstitutionsutskottet och i riksdagen. Icke
            desto mindre kunde vi i Centern snabbt konstatera att effekterna
            av beslutet om personuppgiftslagen inte var de önskvärda. Centern
            ansåg att det fanns så allvarliga brister att lagen borde ses
            över med en gång.
          </note>
          <note>
            Centerpartiet och undertecknad tog därför under hösten 1998,
            strax efter PUL:s ikraftträdande, ett KU-
          </note>
          <note>
            initiativ för att få till stånd en översyn om vad som snabbt
            kunde åtgärdas för att de traditionella yttrandefrihetsprinciperna
            inte skulle åsidosättas.
          </note>
          <note>
            Samtidigt motionerade vi om behovet av en helt ny lagstiftning,
            en lagstiftning som bör vara en generellt tillämplig integritetslagstiftning
            som reglerar människors rätt till integritet, såväl i den offentliga
            som i den privata sfären.
          </note>
          <note>
            Centerpartiet anser att det bör komma till stånd en integritetslagstiftning
            som bygger på en missbruksmodell. Regeringen måste också driva
            frågan att det
          </note>
          <note>
            EG-direktiv som ligger till grund för denna lagstiftning ersätts
            med ett reviderat och modernt direktiv.
          </note>
          <note>
            Det betänkande som nu finns framför oss är ett bra betänkande
            på de flesta områden. Centerpartiets initiativ har blivit positivt
            hanterat. I betänkandet tillstyrks den inriktning som anges i
            Centerpartiets förslag i motionerna.
          </note>
          <note>
            KU anger att det behövs en ny teknikoberoende lagstiftning till
            skydd för den personliga integriteten och att det bör genomföras
            en översyn av EG-
          </note>
          <note>
            direktiven för att man skall kunna åstadkomma en förändring som
            tar sikte på en missbruksmodell. Det är ett bra förslag till beslut.
          </note>
          <note>
            Det är dock en del i betänkandet som jag hade förhoppningar om
            att vi hade kunnat diskutera med ansvarig minister, men så blir
            det nu inte. Det är synd eftersom vi i KU hade en diskussion som
            kanske mer berörde regeringens uppdrag till Datainspektionen och
            resultatet av den snabböversyn som nu är ute på remiss.
          </note>
          <note>
            Eftersom regeringen snabbt tog sig an problematiken med personuppgiftslagen
            har även Datainspektionens svar till regeringen faktiskt varit
            en viktig del i KU:s slutliga ställningstagande i betänkandet.
            Nu kom dock hanteringen av Datainspektionens svar att förskjutas
            i förhållande till betänkandet. Därför vill jag lämna min syn
            på den del som jag anser borde utvecklas ytterligare.
          </note>
          <note>
            Datainspektionen fick ett brett uppdrag om att göra en översyn
            av 33 §. Det som nu kommer att remisshanteras är en betydligt
            snävare del än vad som ingick i det uppdrag som regeringen gav.
            Detta uppdrag var heltäckande medan svaret var begränsat. Det
            är denna del som jag finner anledning att uppmärksamma. Remissvaren
            styrs naturligtvis av Datainspektionens underlag. Här ser jag
            en fara i att åtgärderna kanske inte blir så bra som möjligheterna
            medger.
          </note>
          <note>
            Datainspektionen föreslår att regeringen i personuppgiftslagen
            inför ett generellt undantag för harmlösa uppgifter.
          </note>
          <note>
            I betänkandet har KU enats om skrivningen där
          </note>
          <note>
            KU utgår ifrån att regeringen efter remissbehandlingen - inom
            de ramar som EG-direktiven uppställer -
          </note>
          <note>
            genomför de förändringar som krävs för att motverka de problem
            med personuppgiftslagens utformning som regeringsuppdraget avsåg
            att komma till rätta med. Det gäller förändringar som kan behöva
            gå längre än vad Datainspektionen har föreslagit. Det är bra att
            detta är angivet så tydligt i betänkandet.
          </note>
          <note>
            Det som är viktigt att uppmärksamma är vad som menas med harmlösa
            uppgifter. Enligt min mening handlar inte yttrandefriheten i första
            hand om harmlösa påståenden. Det är när påståenden blir kontroversiella
            och potentiellt kränkande som yttrandefrihetens principer prövas.
            Statsrådet har via pressmeddelande meddelat att statsrådet är
            nöjd med vad Datainspektionen har gjort. Men jag vill förtydliga
            att Centerpartiet inte kommer att nöja sig med undantag som ger
            en uttunnad yttrandefrihet på nätet. När det gäller denna fråga
            avser jag dock att återkomma direkt till ministern.
          </note>
          <note>
            Jag avslutar med att säga att Centerpartiet yrkar bifall till
            hemställan i betänkandet KU15.
          </note>
          <note type="speaker">
            Anf. 70 HELENA BARGHOLTZ (fp):
          </note>
          <note>
            Fru talman! EG-direktivet om personuppgifter och den därav föranledda
            svenska personuppgiftslagen
          </note>
          <note>
            (PUL) är synnerligen olyckliga. Redan i valet av lagstiftningsmodell,
            den s.k. hanteringsmodellen, har lagstiftarna hamnat fel. Direktivet
            och lagen var -
          </note>
          <note>
            som många här har konstaterat - redan vid sin tillkomst föråldrade.
          </note>
          <note>
            Det förefaller nu också klart att den mest kritiserade bestämmelsen
            i PUL, det s.k. överföringsförbudet, t.o.m. går längre än vad
            direktivet kräver.
          </note>
          <note>
            Vid riksdagsbehandlingen våren 1998 krävde
          </note>
          <note>
            Folkpartiet att regeringen skulle få i uppdrag att ta initiativ
            till att det inom EU inleddes ett arbete med att ta fram en missbruksmodell.
            Utskottets majoritet nöjde sig med en mycket mjukare skrivning.
          </note>
          <note>
            Folkpartiet ville också ge regeringen i uppdrag att ta initiativ
            till en ändring av direktivet så att inga tveksamheter skulle
            kvarstå när det gäller direktivets förenlighet med vår svenska
            offentlighetsprincip.
          </note>
          <note>
            Riksdagsmajoriteten tyckte då att detta inte var nödvändigt.
          </note>
          <note>
            Till dagens utlåtande har Folkpartiet och Miljöpartiet ett särskilt
            yttrande om detta i betänkandet, vilket Per Lager redan har förklarat
            och försvarat.
          </note>
          <note>
            Folkpartiet hade således förra våren allvarliga invändningar
            mot PUL. Redan i höstas kunde vi konstatera att vi borde ha varit
            ännu mer kritiska. I vår riksdagsmotion i höstas om informationstekniken
            konstaterar vi att lagen i sin nuvarande utformning kommer att
            utgöra ett hot mot den svenska yttrandefriheten och mot offentlighetsprincipen.
            Vi förespråkade att de bestämmelser i PUL som avser samtycke vid
            namns nämnande borde avskaffas. De bestämmelser vi avsåg gällde
            alla de som i lagen inte kallas för känsliga personuppgifter.
          </note>
          <note>
            Vid den nyligen avslutade utskottsbehandlingen gjordes vissa
            framsteg, och där har jag varit mycket pådrivande. Jag skall peka
            på de punkter där jag tycker framsteg har gjorts jämfört med riksdagsbehandlingen
            våren 1998.
          </note>
          <note>
            Hela KU ger nu - till skillnad från våren 1998 -
          </note>
          <note>
            regeringen i uppdrag att med kraft verka inom EU för en revidering
            av direktivet om personuppgifter.
          </note>
          <note>
            Vidare föreslår hela KU ett tillkännagivande till regeringen
            om att en översyn av PUL bör komma till stånd. Syftet skall vara
            att så långt som det går inom ramen för nuvarande direktiv åstadkomma
            ändringar som inriktar lagen mot missbruk av personuppgifter.
          </note>
          <note>
            Därutöver har höstens debatt lett till att Datainspektionen på
            regeringens uppdrag har utrett tänkbara undantag från det nästan
            undantagslösa överföringsförbudet till tredje land. Ett förbud
            som ju orsakar en stor del av problemen för Internetanvändningarna.
          </note>
          <note>
            Datainspektionens olika förslag går åt rätt håll, om än inte
            tillräckligt långt. Ett av inspektionens förslag är att det införs
            ett generellt undantag för harmlösa uppgifter. Detta undantag
            förses dock med ett s.k. uppenbarhetsrekvisit, vilket gör att
            betydelsen av undantaget starkt undergrävs. Ett snabbt genomförande
            av ett vidare undantag skulle tillmötesgå en stor del av det som
            vi i Folkpartiet krävde i höstens motion. Det vore dock bättre
            om en sådant generellt undantag infördes i själva lagen och inte
            - som inspektionen föreslår - i personuppgiftsförordningen.
          </note>
          <note>
            Inspektionens förslag skall nu ut på snabbremiss.
          </note>
          <note>
            Och självfallet skall även vi i Folkpartiet vara öppna för eventuella
            invändningar från remissinstanser. Men det är en intressant sak
            som bör lyftas fram, och det är vad inspektionen skriver om det
            principiella överföringsförbudet i 33 §. Jag citerar: "Förbudet
            är mer absolut utformat än direktivets bestämmelser." Man menar
            alltså att överföringsförbudet i § 33 går för långt. Därför finns
            det all anledning för regeringen att förbereda en snabb lagändring
            om denna centrala del av problemen som PUL orsakat.
          </note>
          <note>
            Datainspektionens förslag förelåg inte förrän i samband med utskottets
            justering av det betänkande som vi debatterar i dag. Vi i konstitutionsutskottet
            enades i slutskedet om att uttala att vi utgår från att regeringen
            efter remissbehandlingen genomför nödvändiga förändringar. Vi
            kom också överens om att tillägga att - och jag har förstått att
            detta är mycket långtgående - "dessa förändringar kan behöva gå
            längre än vad Datainspektionen föreslagit". Vidare utgick utskottet
            från att förändringarna skall genomföras skyndsamt.
          </note>
          <note>
            Sammantaget blev det min bedömning att det nu kan finnas förutsättningar
            för snabba förändringar av
          </note>
          <note>
            PUL och de bestämmelser som anknyter till lagen. De närmaste
            månaderna får visa om min bedömningen är riktig. Det hänger helt
            och hållet på om regeringen lever upp till de uppdrag som KU nu
            föreslår. Från
          </note>
          <note>
            Folkpartiets sida kommer vi att mycket noga följa regeringens
            hantering eller brist på hantering av de nödvändiga förändringarna
            av personuppgiftslagen.
          </note>
          <note>
            Folkpartiet vill, som jag har nämnt, att PUL i de delar som avser
            samtycke vid namns nämnande avskaffas. Det finns i detta sammanhang
            en mycket privilegierad grupp, nämligen de som ägnar sig åt journalistisk,
            litterär och konstnärlig verksamhet. De slipper nämligen att tillämpa
            PUL fullt ut. De drabbas bara delvis av PUL. Det råder i dag stor
            osäkerhet om vilka som ingår i denna gynnade personkrets, som
            åker i sin alldeles egen "gräddfil". Bedömningen av denna personkrets
            kan göras så vid att PUL:s räckvidd kraftigt inskränks, vilket
            vi liberaler tycker vore bra och till förmån för yttrandefriheten.
            Låt alla som vill komma till tals i alla olika medier färdas i
          </note>
          <note>
            "gräddfilen".
          </note>
          <note>
            Men, undrar då vän av ordning, hur går det med skyddet av den
            personliga integriteten? Kan man skydda den samtidigt som man
            avvecklar samtycket enligt PUL? EU liksom Folkpartiet har ju kraftigt
            betonat rätten för varje individ att slippa schavottera med känsliga
            och privata uppgifter. Den personliga integriteten är mycket viktig.
            I PUL finns förbud mot behandling av känsliga personuppgifter,
            som ras, politiska åsikter, hälsa etc. Men detta förbud gäller
            alltså inte för den tidigare nämnda privilegierade gruppen. För
            den gäller bara bestämmelserna i tryckfrihetsförordningen och
            yttrandefrihetsgrundlagen.
          </note>
          <note>
            En annorlunda och mer långtgående lösning vore att se till att
            skilja på dataregister och Internetkommunikation, och då inte
            se Internet som en behandling av datauppgifter utan som ett massmedium,
            som det ju också är för väldigt många. En sådan lösning övervägs
            enligt uppgift i Förbundsrepubliken Tyskland i dess arbete med
            att anpassa den tyska datalagstiftningen till EG-direktivet.
          </note>
          <note>
            För oss i Folkpartiet är det viktigt att den teknikoberoende
            integritetslagstiftning som kan komma att ersätta PUL behandlar
            alla lika, oavsett vilken personkrets man tillhör. Yttrandefriheten
            är en rättighet som skall tillkomma varje människa. Varje människas
            integritet skall värnas, oavsett vem som skriver.
          </note>
          <note>
            Vi vill inte ha en särbehandling av vissa grupper - de må kallas
            journalister, konstnärer eller litteratörer.
          </note>
          <note>
            Allvarligare övergrepp, vem som än begår dem, skall angripas
            enligt sedvanliga straffbestämmelser och med skadestånd för förtal.
          </note>
          <note>
            Avslutningsvis, fru talman, kan man ju så här i backspegeln konstatera
            att EU tyvärr har antagit ett mycket olyckligt direktiv på EU-området
            som ju satte i gång detta arbete med PUL. Sverige är ju skyldigt
            att genomföra EU-direktiv. Men det här direktivet berör fundamentala
            frågor, där svensk grundlag står emot Europarätten. Sverige hade
            för bråttom. I avvaktan på ytterligare överväganden borde man
            ha dröjt med att försöka uppfylla direktivet.
          </note>
          <note>
            Med detta yrkar jag bifall till utskottets hemställan.
          </note>
          <note>
            Anf. 71 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Så här i eftertankens kranka blekhet uttalar Helena
            Bargholtz att de i Folkpartiet borde ha varit ännu mer kritiska.
          </note>
          <note>
            Det arbete som vi har bedrivit i KU inför detta betänkande har
            känts oerhört konstruktivt. Det har varit en stor samstämmighet
            och vilja att leda utvecklingen framåt. Jag kan medge att jag
            hade förväntningar på att arbetet efter personuppgiftslagens införande
            skulle gå ännu snabbare när det gäller tillämpningsföreskrifter
            och annat. Men det är oerhört komplicerat.
          </note>
          <note>
            I fråga om samtyckets avskaffande vid namns nämnande måste jag
            få ställa en fråga till Helena
          </note>
          <note>
            Bargholtz. Personligen tycker jag nämligen att hela den frågan
            är komplicerad. Jag skulle kunna problematisera den ytterligare,
            men jag skall avstå från att göra det. Jag vill däremot ställa
            en fråga med anledning av vad Datainspektionen och IT-observatoriet
            säger i sina senaste rapporter apropå samtycket.
          </note>
          <note>
            Jag skall återge vad Datainspektionen skriver i sin rapport:
            Samtyckesprincipen är en god princip som alltjämt bör gälla i
            hög grad för att upprätthålla ett gott integritetsskydd.
          </note>
          <note>
            IT-observatoriet säger: Samtycket hör nära samman med innebörden
            av integritetsbegreppet. Ett samtycke, oavsett form, innebär att
            det orimligen kan föreligga en missbrukssituation.
          </note>
          <note>
            Hur vill Helena Bargholtz kommentera vad Datainspektionen och
            IT-obervatoriet skriver i fråga om samtycke? Det är min fråga
            till Helena Bargholtz.
          </note>
          <note type="speaker">
            Anf. 72 HELENA BARGHOLTZ (fp) replik:
          </note>
          <note>
            Fru talman! Skälet till att jag lyfte fram problemet med att
            ha den privilegierade gruppen, de som åker i
          </note>
          <note>
            "gräddfil", är att den inte är underkastad de samtyckesregler
            som finns i PUL. Det framgår ju mycket tydligt när man läser bestämmelserna
            i PUL.
          </note>
          <note>
            Vad jag menar är att de skyddsbestämmelser i
          </note>
          <note>
            § 13 om känsliga personuppgifter skall gälla. I övrigt är samtyckesförfarandet,
            så som det tillämpas nu, ett väldigt komplicerat förfarande för
            alla som vill skriva hemsidor på Internet. Jag har i mitt eget
            arbete på
          </note>
          <note>
            Internet märkt att det gör det väldigt tungt. Varför skall man,
            om man säger att man ägnar sig åt journalistisk verksamhet, kunna
            slippa detta? Vad jag är ute efter är en likabehandling. Om man
            tar bort samtycket när det gäller självklara uppgifter skall man
            ändå se till att skydda de känsliga uppgifterna.
          </note>
          <note>
            Anf. 73 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Jag skulle ändå vilja få ett förtydligande från Helena
            Bargholtz när det gäller frågan om namns nämnande, som inte direkt
            sorterar under begreppet känsliga uppgifter. Kan vi vara överens
            om att också till synes harmlösa och oskyldiga uppgifter kan te
            sig kränkande beroende på vem det handlar om, sammanhanget och
            relevansen för att namn används? Jag vill bara höra om Helena
            Bargholtz kan ansluta sig till att det finns ett problem, därför
            att frågan om vad som upplevs som integritetskränkande är sannolikt
            subjektiv.
          </note>
          <note type="speaker">
            Anf. 74 HELENA BARGHOLTZ (fp) replik:
          </note>
          <note>
            Fru talman! Jag kan nog inte hålla med om att det är ett egentligt
            problem. Jag har inte riktigt fantasi att föreställa mig vari
            problemet skulle ligga om det handlade om harmlösa uppgifter.
            Om det står någonting harmlöst om mig på Internet, är det inget
            problem. Däremot är känsliga personuppgifter och än mer rent förtal
            något som jag naturligtvis inte vara med om.
          </note>
          <note>
            Vi får väl anledning att återkomma till de här diskussionerna
            också i konstitutionsutskottet. Men jag ville ändå redan nu lyfta
            fram problematiken i det som jag uppfattar som en ojämlik behandling
            av vanliga medborgare och de privilegierade grupperna.
          </note>
          <note type="speaker">
            Anf. 75 PER BILL (m):
          </note>
          <note>
            Fru talman! Låt mig inledningsvis göra något så ovanligt som
            att yrka bifall till utskottets hemställan i betänkandet. Det
            är ju en lite ovanlig känsla för mig i oppositionen att få en
            enskild motion tillgodosedd, som dessutom utmynnar i två tillkännagivanden
            till regeringen.
          </note>
          <note>
            Fru talman! Med risk att låta som en recensent skulle jag vilja
            säga att "ovanligt" är ett bra ord för hela den här sorgliga debatten
            - eller den sorgliga lagen. Vi hade ett ovanligt dåligt och omodernt
            EG-
          </note>
          <note>
            direktiv, en ovanligt klantig hantering av regeringen och en
            ovanligt dålig proposition. Jag tror också att vi måste säga till
            oss själva att vi inte skötte oss särskilt bra när det gällde
            riksdagsbehandlingen.
          </note>
          <note>
            Det som oroar mig är också att det länge var ovanligt tyst bland
            journalister och kulturarbetare.
          </note>
          <note>
            Kanske berodde detta på de här undantagen som fanns, den här
            gräddfilen som vi har diskuterat här.
          </note>
          <note>
            Kanske var det därför som det tog - ja, det var väl ungefär en
            vecka till tio dagar innan den 23 oktober som debatten tog riktig
            fart. Jag försökte länge driva debatt om detta i valrörelsen,
            men det gav på sin höjd små notiser i kanten på tidningarna.
          </note>
          <note>
            Ovanligt är dessutom det som hände efteråt, nämligen att det
            regnade in olika typer av e-post. Jag tror att väldigt många av
            oss insåg att det var betydligt effektivare än att stå med plakat
            vid Mynttorget samma dag som beslutet fattades. Det var mycket
            effektivare att protestera med e-post.
          </note>
          <note>
            Så måste jag också säga, med risk att återigen låta som en recensent,
            att jag tycker att det har varit en ovanligt snabb och bra behandling
            av de här motionerna och att konstitutionsutskottet har gjort
            ett väldigt snabbt och bra arbete.
          </note>
          <note>
            Det tror jag faktiskt är väldigt viktigt, för jag har varit på
            många konferenser runtomkring och pratat om PUL. Det intressanta
            är att marknaden ju är snabb. Det innebär också att det mycket
            fort finns en
          </note>
          <note>
            PUL-konsultmarknad. Och det finns PUL-utvalda på de stora företagen
            som köper in konsulttjänster från de här PUL-konsulterna. Jag
            tror att den debatt vi har i dag, och den enighet som vi visar
            i dag, är en mycket bra signal till de företag som finns i vårt
            land att de inte behöver lägga så värst mycket pengar på att handla
            upp PUL-konsulter.
          </note>
          <note>
            Fru talman! Min utgångspunkt i fråga om PUL
          </note>
          <note>
            har varit att PUL är lite grann som ett mörkt moln framför solen.
            Solen är då så att säga yttrandefrihetsgrundlagen. Det är en grundlag
            som slår fast den enskildes grundläggande fri- och rättigheter.
            Det står att varje medborgare gentemot det allmänna är tillförsäkrad
            yttrandefrihet; frihet att i tal, skrift eller bild eller på annat
            sätt meddela upplysningar samt uttrycka tankar, åsikter och känslor.
          </note>
          <note>
            Jag tror att detta med "eller på annat sätt" har betydelse i
            det här sammanhanget och att den kommunikation som vi har med
            våra datorer som redskap definitivt skall sorteras in under orden
            "eller på annat sätt".
          </note>
          <note>
            Det känns skönt att riksdagen nu ger regeringen till känna att
            man bör göra en revidering och modernisering av EG-direktivet
            som PUL grundar sig på och att vi dessutom skyndsamt skall gå
            mot en s.k.
          </note>
          <note>
            missbrukslag.
          </note>
          <note>
            I och med detta, fru talman, hoppas jag att det här lilla fula
            PUL-molnet skall sluta att skymma yttrandefrihetsgrundlagen. Men
            som vi alla vet från badstränder har ibland de här små fula molnen
            som råkar vara precis vid solen en förmåga att vara kvar lite
            längre än vi alla vill och tror.
          </note>
          <note type="speaker">
            Anf. 76 INGVAR SVENSSON (kd):
          </note>
          <note>
            Fru talman! Det har ju varit en lång debatt omkring de här frågeställningarna
            sedan epostmeddelandena började skölja in över riksdagen under
            hösten. Det har också varit en ovanligt lång debatt här i dag
            för att gälla ett betänkande där vi är i stort eniga och som,
            förstår jag, inte heller kommer att bli föremål för votering i
            kammaren. Men det är klart att det är viktigt för partierna att
            markera sina principiella ståndpunkter i den här frågan.
          </note>
          <note>
            Jag vill bara säga att vi kristdemokrater står bakom det här
            betänkandet. Vi har också haft en motion om översyn, och den har
            blivit tillgodosedd i det här betänkandet. Jag vill därför yrka
            bifall till hemställan i betänkandet.
          </note>
          <note>
            Jag vill bara säga något om den lilla debatt som har varit om
            gräddfil osv. I 7 § i personuppgiftslagen hänvisas till undantag
            t.ex. för journalistisk verksamhet. Men frågan är om det egentligen
            är en gräddfil.
          </note>
          <note>
            För hur definierar man en journalist i dag i de yttrandefrihetsgrundlagar
            vi har - i tryckfrihetsförordningen och i yttrandefrihetsgrundlagen?
          </note>
          <note>
            Man säger ju i 1 § i tryckfrihetsförordningen att envar som har
            en publiceringsavsikt är skyddad. I
          </note>
          <note>
            YGL hänvisar man till varje svensk medborgare.
          </note>
          <note>
            Frågan är om inte det här undantaget är väldigt vitt egentligen.
            "Envar" är ju knappast någon gräddfil.
          </note>
          <note type="speaker">
            Anf. 77 HELENA BARGHOLTZ (fp) replik:
          </note>
          <note>
            Fru talman! Jag ville i mitt inlägg peka på hur tokigt det är
            med den här gruppen som kan kalla sig för journalister, litteratörer
            och konstnärer och som kan åberopa att slippa tillämpa PUL eftersom
            de anser sig tillhöra den här speciella gruppen. Det var det jag
            menade med att de åker i en gräddfil.
          </note>
          <note>
            Nu står det i lagstiftningen inte ens talat om att det handlar
            om dessa yrkesgrupper. Det talas om dem som ägnar sig åt journalistisk,
            konstnärlig och litterär verksamhet. Det kan vi alla göra. Vad
            jag menade var att om man tar bort den här definitionen kan alla
            åka i denna gräddfil. Följaktligen försvinner gräddfilen.
          </note>
          <note>
            Det är det som är mitt budskap; att alla skall ha förutsättningar
            att arbeta på samma sätt - men naturligtvis med hänsynstagande
            till den personliga integriteten och till att man inte ägnar sig
            åt förtal.
          </note>
          <note>
            Jag har från olika håll fått synpunkter på hur orimligt det här
            är. Det sades också i remissyttrandena över PUL att det var tokigt
            att man skulle ge vissa personer som säger sig tillhöra dessa
            grupper de här privilegierna. Kanske kan vi ena oss om att ta
            bort detta.
          </note>
          <note type="speaker">
            Anf. 78 INGVAR SVENSSON (kd) replik:
          </note>
          <note>
            Fru talman! Det är en mycket intressant frågeställning. Det är
            klart att det är väldigt abstrakta frågor det här gäller. Det
            är märkligt att det i lagen finns en undantagsparagraf som hänvisar
            till en överordnad lagstiftning som i sin tur säger att envar
            som har publiceringsavsikter egentligen har rätt till detta undantag.
            Så vi får väl se på rättstillämpningen framöver, om man inte egentligen
            skulle åberopa TF och YGL i det här sammanhanget och om inte personuppgiftslagen
            i stor utsträckning är en tandlös lagstiftning.
          </note>
          <note type="speaker">
            Anf. 79 HELENA BARGHOLTZ (fp) replik:
          </note>
          <note>
            Fru talman! Vi är egentligen helt överens. Det är detta vi bygger
            resonemanget på när det gäller att ta bort det här samtycket.
            Det visar hur snett det här kan slå när vissa grupper kan åberopa
            att de inte behöver använda samtycket.
          </note>
          <note>
            Jag har försökt förstå varför EG-direktivet ser ut som det gör
            på den här punkten, och jag har inte uppfattat att det är riktigt
            samstämmigt med det som vi säger i vår svenska PUL. När man gör
            en översyn av
          </note>
          <note>
            EG-direktivet tycker jag också att man måste titta just på den
            här speciella frågan.
          </note>
          <note type="speaker">
            Anf. 80 INGVAR SVENSSON (kd) replik:
          </note>
          <note>
            Fru talman! Jag delar uppfattningen att man måste göra den här
            översynen både när det gäller EG-
          </note>
          <note>
            direktivet och den svenska lagstiftningen. Så på den punkten
            är vi överens.
          </note>
          <note type="speaker">
            Anf. 81 BO KÖNBERG (fp):
          </note>
          <note>
            Fru talman! Som har framgått av debatten råder det en mycket
            bred enighet om att den lagstiftningsmodell vi på goda eller dåliga
            grunder har valt - jag skall återkomma till det - är en dålig
            lagstiftningsmodell och att vi skulle vilja ha en annan. I stället
            för en hanteringsmodell skulle vi vilja ha en missbruksmodell.
          </note>
          <note>
            Det är självfallet sant som har sagts några gånger i debatten
            att en sådan inte undanröjer alla problem.
          </note>
          <note>
            Det är ju mycket sällsynt här i världen att man hittar sådana
            lösningar.
          </note>
          <note>
            Det är förstås lite synd att denna insikt inte kom tidigare,
            framför allt i Datalagskommitténs arbete.
          </note>
          <note>
            Datalagskommittén tillsattes av regeringen sommaren
          </note>
          <note>
            1995 i akt och mening att förbereda en lagstiftning som skulle
            träda i kraft drygt tre år senare. Vi från vår sida påpekade i
            Datalagskommittén, tillsammans med moderaterna och kristdemokraterna,
            att det var synd att man inte hade lagt ned mera arbete på att
            försöka se om man inte kunde finna en missbruksmodell som harmonierade
            eller i alla fall kunde klara sig någorlunda i förhållande till
            direktiven.
          </note>
          <note>
            Vi var från Folkpartiets sida, som Helena Bargholtz har nämnt,
            kritiska till lagen när den antogs. Vi hade flera reservationer.
            Men det är också sant, som
          </note>
          <note>
            Helena Bargholtz har sagt, att vi nog borde ha varit ännu mer
            kritiska. Det är möjligt att det inte hade gått att ändra någonting
            i detta sena skede om man nu tänker sig att vi skulle ha haft
            ett ikraftträdande i oktober i fjol.
          </note>
          <note>
            Vi har under behandlingen i KU gjort den bedömning som Helena
            Bargholtz har nämnt att det är så pass många saker som ändå går
            åt rätt håll att vi har kunnat ställa oss bakom betänkandet i
            sitt nuvarande skick. Helena Bargholtz har som sagt var gått igenom
            de olika punkterna.
          </note>
          <note>
            Jag skulle dock vilja ställa en fråga till socialdemokraterna,
            och i statsrådets frånvaro ställer jag den gärna till Barbro Hietala
            Nordlund. Det gäller vad man nämner i Datainspektionens rapport
            från början av den här månaden. Förutom att lägga fram de förslag
            som flera gånger har nämnts, säger man i diskussionen, vilket
            även Helena Bargholtz lyfte fram och citerade: Förbudet i 33 §
            är mera absolut utformat än direktivets bestämmelser.
          </note>
          <note>
            Är det sant är det inte bara så att vi har fått ett EG-
          </note>
          <note>
            direktiv från EU som har stora brister vad gäller yttrandefriheten
            i vårt land. Vi har också efter många års utredande på grundval
            av propositionen fattat beslut, om Datainspektionen har rätt,
            där vi har gått ännu längre på den mest kritiserade punkten. Därför
            är jag helt enkelt nyfiken på att höra hur socialdemokraterna
            i dag ser på den frågan. Jag skulle gärna vilja ställa den frågan
            till Barbro Hietala Nordlund. Delar hon
          </note>
          <note>
            Datainspektionens bedömning att regering och riksdag gick för
            långt på den här punkten?
          </note>
          <note>
            Anf. 82 BARBRO HIETALA NORD-
          </note>
          <note>
            LUND (s):
          </note>
          <note>
            Fru talman! Jag skall kommentera Bo Könbergs fråga. Men jag tycker
            också att jag inledningsvis vill ha en kommentar till hur Folkpartiet
            så här i efterhand lite grann gör sig stora på andra partiers
            bekostnad.
          </note>
          <note>
            Det är nämligen så att av protokollet från beslutet i april kan
            man utläsa att det fanns fem reservationer där Folkpartiet var
            med. Det handlade om några av de frågor som har varit uppe till
            diskussion i dag. Men
          </note>
          <note>
            Folkpartiet deltog alltså i beslutet och yrkade inte avslag,
            utan man är minst lika ansvarig som alla andra partier i denna
            mycket komplicerade och svåra fråga, vill jag tillägga.
          </note>
          <note>
            Så till Bo Könbergs direkta fråga huruvida Sverige har gått längre
            när det gäller direktivet än vad som anses nödvändigt. Den frågan
            har ju varit föremål för oerhört stora diskussioner i efterhand.
            I konstitutionsutskottets utfrågning i december var det en direkt
            fråga där den penetrerades. Den har också ställts och ibland påståtts.
            Den faller utanför min direkta bedömning. Jag kan bara säga att
            med tanke på att Datainspektionen var en av remissinstanserna
            när det gällde Datalagskommitténs betänkande och sedan har deltagit
            i arbetet är det lite förvånansvärt att den tolkningen av direktivet
            inte har funnits någonstans. Det var över 100 remissinstanser
            och ingenstans har det framförts innan personuppgiftslagen trädde
            i kraft.
          </note>
          <note>
            Det visar bara hur oerhört komplex den här frågan är och att
            man så här i efterhand kan ta sig friheten att göra en del tolkningar.
            Det är ungefär vad jag kan säga.
          </note>
          <note>
            Jag kan också se hur det ser ut när övriga medlemsländer nu implementerar
            direktivet. De gör ungefär den tolkning som Sverige har gjort.
          </note>
          <note type="speaker">
            Anf. 83 BO KÖNBERG (fp):
          </note>
          <note>
            Fru talman! Först till frågan om det förflutna. Jag åberopar
            i första hand vad som hände i Datalagskommittén. Om det vet Barbro
            Hietala Nordlund mer om än jag eftersom hon har beröring med den.
          </note>
          <note>
            Det som sades den gången bl.a. från mina partivänner var att
            man var medveten om att direktivet i viss mening kunde anses föreskriva
            den valda hanteringsmodellen. Men man konstaterade att en annan
            modell vore att föredra och man beklagade att kommittén inte hade
            avsatt tid för en djupare analys av förutsättningarna för att
            implementera missbruksmodellen. Under resans gång har det alltså
            sänts varningssignaler, så långt är det klart.
          </note>
          <note>
            Jag har respekt, fru talman, för att Barbro Hietala
          </note>
          <note>
            Nordlund inte omedelbart vill svara på frågan, för det är en
            komplex juridisk fråga. Jag tyckte bara att det fanns goda skäl
            att lyfta fram den som en del av det misslyckande som ju en hel
            del av hanteringen av
          </note>
          <note>
            PUL får anses utgöra. Den inspektionsmyndighet vi har i landet
            för de här frågorna uttalar sig ett halvår efter det att lagen
            har antagits av riksdagen ganska kategoriskt, tycker jag. Låt
            mig läsa upp det en gång till:
          </note>
          <note>
            Förbudet i 33 § - den mest kritiserade delen av
          </note>
          <note>
            PUL - är mera absolut utformat än direktivets bestämmelse.
          </note>
          <note>
            Skulle vi ha enighet om att det är på det viset är det ju alldeles
            självklart - det utgår jag från efter dagens debatt - att vi alla
            trycker på regeringen så att man ser till att vi får en ändring
            av den paragrafen i
          </note>
          <note>
            PUL.
          </note>
          <note>
            Anf. 84 BARBRO HIETALA NORD-
          </note>
          <note>
            LUND (s):
          </note>
          <note>
            Fru talman! Det är också så att datadirektivet inte lever i ett
            vakuum, utan tolkningar, bedömningar osv.
          </note>
          <note>
            sker även i EU. Också kommissionen håller en dialog, vad jag
            vet även med Sveriges regering, om problemen och om tolkningarna.
            Jag tror att tiden kommer att leda fram till en hel del klarlägganden
            av det som vi nu - även Folkpartiet och Socialdemokraterna förstås
            - kan ha varit tveksamma inför.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            9 § Plan- och byggfrågor
          </note>
          <note>
            Föredrogs
          </note>
          <note>
            Bostadsutskottets betänkande 1998/99:BoU4
          </note>
          <note>
            Plan- och byggfrågor
          </note>
          <note type="speaker">
            Anf. 85 CARL-ERIK SKÅRMAN (m):
          </note>
          <note>
            Fru talman! Den praktiska tillämpningen av planoch bygglovsbestämmelserna
            provocerar ofta fram ett stort engagemang hos medborgarna - ett
            engagemang som inte sällan drivs av en ibland välmotiverad adrenalinproduktion.
          </note>
          <note>
            Det ärende som vi nu skall behandla omfattar mellan 20 och 30
            motioner, varav flera har tiotalet yrkanden. Därtill kommer att
            plan- och byggfrågor i många avseenden är tekniskt komplicerade.
          </note>
          <note>
            Jag skall trots detta, fru talman, bespara kammaren en detaljerad
            recension av de olika motionerna och utskottets uttalande över
            dem. Utskottets majoritet rekommenderar avslag på samtliga motioner.
          </note>
          <note>
            Vad gäller yrkanden skall jag begränsa mig till att yrka bifall
            till reservation nr 1, angående handelsändamål i detaljplan.
          </note>
          <note>
            Det skall nu inte tolkas på annat sätt än att jag och den moderata
            gruppen fortfarande står fullt och fast bakom de uppfattningar
            som förts fram i övriga moderata utskottsreservationer. Men vi
            vill på detta sätt förenkla kammarens hantering av ärendet.
          </note>
          <note>
            Så till sakfrågorna. Att genomföra en god stadsplanering och
            framgångsrikt fysiskt samhällsbyggande kräver stor skicklighet.
            Stadsbyggnadskonsten är en betydande och viktig konstart som inte
            alltid stöds av de olika detaljbestämmelser som plan- och bygglagen
            innehåller och dess tillämpningspraxis innebär.
          </note>
          <note>
            Exempelvis är det vanligen inte bästa sättet att rätta till en
            dåligt komponerad detaljplan att införa långt preciserade bestämmelser
            om vilken typ av handelsverksamhet som skall få bedrivas i olika
            huskroppar.
          </note>
          <note>
            Jag skall inte invända mot påståenden om att många kommuner under
            den senaste 25-årsperioden har misslyckats med sin stadsplanering
            vad avser centrumbebyggelse och uppförande av varuhus. Det som
            måste till i de här kommunerna är dock inte ytterligare tvingande
            styrmedel som begränsar konkurrens och fördyrar varuutbudet för
            den breda allmänheten. Det krävs i stället mer av genomtänkt och
            ansvarsfylld stadsutbyggnad av både kommunalpolitiker och tjänstemän.
            Och det, fru talman, lär vi inte kunna frammana genom ytterligare
            lagstiftning.
          </note>
          <note>
            De verktyg som kommunerna har i planmonopol och bygglovgivning
            är oerhört kraftfulla, och det gäller för kommunerna att lära
            sig att använda de hjälpmedlen på rätt sätt, med bibehållen affärskonkurrens
            som kan ge konsumenterna låga priser och även i övrigt förutsättningar
            för goda samhällsfunktioner. För kommunerna gäller det naturligtvis
            också att vid sin planering ta hänsyn till de behov och önskemål
            som olika medborgargrupper har i skilda avseenden - gamla, unga,
            yrkesverksamma, bostadssökande osv.
          </note>
          <note>
            Kommunen måste beakta alla intressen i sin planering. Det är
            ett viktigt uppdrag och ett viktigt ansvar som kommunerna har
            fått genom lagstiftningen och översiktsplaner, detaljplaner och
            bygglovgivning.
          </note>
          <note>
            Kommunerna måste lägga sig vinn om att leva upp till det samlade
            ansvaret för helheten i stadsplaneringen.
          </note>
          <note>
            Lagstiftningen kan dock, fru talman, i vissa fall begränsa möjligheterna
            att ta hänsyn till medborgarnas välgrundade önskemål om större
            frihet att tillgodose behov av goda försörjningsmöjligheter. Jag
            tänker exempelvis på de begränsningar i byggrätten som finns i
            olika delar av skärgårdens glesbygder. I
          </note>
          <note>
            många fall måste man i framtiden ta större hänsyn till försörjningsförutsättningarna
            för den bofasta befolkningen vid avvägningen mellan naturintressen
            och försörjningsintressen.
          </note>
          <note>
            Görs inte den avvägningen med omdöme, riskerar vi att utplåna
            möjligheterna för den bofasta befolkningen att bo kvar i skärgården.
            Här behövs alltså större frihet för byggnadsnämnderna att tillgodose
            befolkningens önskemål.
          </note>
          <note>
            Ett annat berättigat önskemål avseende våra kommunala myndigheter
            är att både stora och små näringsidkare liksom befolkningen i
            övrigt är informerade om de olika byggnadsprojekt som kommunen
            initierat. Det kan gälla stora utbyggnader likaväl som relativt
            begränsade åtgärder i gaturummet. Gemensamt är att oavsett storleken
            på projekt kan dessa inverka ytterst kännbart på en tobakshandlares
            men även på ett varuhus möjligheter att bedriva sin verksamhet
            och att erhålla nödvändiga inkomster.
          </note>
          <note>
            Ingreppen kan sällan helt undvikas, men konsekvenserna kan stundtals
            begränsas avsevärt, inte minst beroende på att tidiga förvarningar
            om vad som skall komma att hända kan hjälpa näringsidkarna. Därför
            vill vi moderater ha kraftigare krav på samråd mellan kommunala
            myndigheter och näringsidkare inför åtgärder som kan påverka näringsidkarnas
            möjligheter att bedriva sin verksamhet. Alla kommuner, fru talman,
            bör leva upp till lika goda ambitioner som de bästa kommunerna
            har på det här området.
          </note>
          <note>
            Fru talman! Jag skall inte föregripa Per Bills senare anförande
            men vill klargöra att jag i övrigt anser att
          </note>
          <note>
            Heby kommun bör överföras till Uppsala län.
          </note>
          <note type="speaker">
            Anf. 86 OWE HELLBERG (v):
          </note>
          <note>
            Fru talman! Nuvarande plan- och bygglag trädde i kraft i juli
            1987 och har sedan dess ändrats vid ett flertal tillfällen, dock
            i mindre omfattning. En viktig förändring genomfördes 1996. Där
            slås det fast att den fysiska planeringen skall ses som en integrerad
            del i en samlad miljöpolitik. Det är bra, men fortfarande saknas
            insikten om att också de sociala frågorna bör sättas in i detta
            sammanhang.
          </note>
          <note>
            Även när det talas om det ekologiskt hållbara samhället saknas
            den sociala dimensionen. Därför bör vi tala om det ekologiskt
            och socialt hållbara samhället. För att ge möjligheter för detta
            i verkligheten menar vi i Vänsterpartiet att den fysiska planeringen
            bättre skall kopplas ihop med miljöfrågorna och de sociala frågorna.
          </note>
          <note>
            De obligatoriska översiktsplanerna, som skall ses över minst
            en gång per mandatperiod, skall kompletteras med obligatoriska
            boendeplaneringsprogram.
          </note>
          <note>
            Boendeplaneringsprogrammen skall belysa tillståndet i den byggda
            miljön och på vilket sätt denna kan förbättras på en rad områden.
            Helheten skall vävas fram genom ett samarbete inom bl.a. fysisk
            planering, trafikfrågor, sociala frågor och kulturfrågor. Integrationsfrågorna
            bör uppmärksammas speciellt.
          </note>
          <note>
            För att stödja utvecklingen av dessa program bör
          </note>
          <note>
            Boverket se över plan- och bygglagens regler, så att boendeplaneringsprogrammen
            blir obligatoriska och så att forskning och utveckling bidrar
            till att de får den inriktning som eftersträvas.
          </note>
          <note>
            Vissa av frågorna kräver forskningsinsatser, t.ex.
          </note>
          <note>
            inom området samhällsplanering för transportminimering. Bättre
            förutsättningar för en god trafikmiljö ger mindre buller och lägre
            utsläpp, vilket är bra för de boende.
          </note>
          <note>
            Samhällsplaneringen skall ge förutsättningar för att skapa närhet
            mellan arbetsplats, bostad och service, ge större förutsättningar
            för olika typer av integration i den byggda miljön, där alla människors
            lika värde är utgångspunkten. Dessa frågor bör ges en större demokratisk
            förankring genom ett brett samrådsförfarande och fastställas i
            kommunfullmäktigeförsamlingen efter offentlig debatt.
          </note>
          <note>
            Handikappombudsmannens rapport är ett tecken på att kraven på
            kommunerna måste skärpas när det gäller samhällsplaneringen. Rapporten
            säger att bara hälften av kommunerna har ett handikappolitiskt
            program och att hälften av landets skolor saknar minimal handikappanpassning.
            Bara 16 % av kommunerna har fasat av trottoarkanten vid samtliga
            övergångsställen osv. Varför gör regeringen ingenting åt detta,
            kan man undra, och varför vill inte heller bostadsutskottet förändra
            förhållandena?
          </note>
          <note>
            När det gäller barnens situation vill jag säga att det behövs
            förändringar för att deras problem i samhällsplaneringen tydligare
            skall uppmärksammas. Det är ganska märkligt att det fortfarande
            inte är något som helst krav på barnsäkerhet i lagstiftningen
            för det som är nybyggt före 1973 och ombyggt före 1976. I
          </note>
          <note>
            stora delar av miljonprogramsområdet är det inte krav på säkerhetslås
            på fönster vare sig det gäller första eller tolfte våningen. Fallolyckor
            med dödlig utgång är möjliga fortfarande år 1999. Trots detta
            struntar riksdagen i att reglera dessa frågor lagstiftningsvägen.
          </note>
          <note>
            För att redan nu åtminstone få en bättre bevakning av frågorna
            om barnen och deras roll i samhällsplaneringen vill vi att varje
            kommun skall utse en ansvarig tjänsteman för att bevaka barnens
            rätt i dessa frågor och att riktlinjer tas fram för hur barns
            och ungdomars intressen och synpunkter bättre skall tillgodoses
            i det kommunala planeringsarbetet. Såvitt jag kan se betyder det
            inga nya statliga utgifter, hotar det inga budgettak och påverkar
            inte heller den statliga budgeten. Ändå tycker inte regeringspartiet
            att detta är värt att satsa på.
          </note>
          <note>
            Bättre är det i vårt grannland Norge. Där har man redan genomfört
            de här åtgärderna. Snart är norrmännen bättre än oss i allt, inte
            bara i skidåkning och andra sporter.
          </note>
          <note>
            Fru talman! När det gäller byggfrågorna vill jag säga att man
            i samband med att byggnadslov behandlas i byggnadsnämnden tar
            upp sådant som gäller byggnadens läge och utvändiga funktioner.
            De invändiga funktionerna är en fråga för byggherren och en av
            byggherren utsedd kvalitetsansvarig. Detta är en relativt ny företeelse,
            som infördes så sent som 1994.
          </note>
          <note>
            Redan vid införandet fanns kritik mot att den person som kallades
            kvalitetsansvarig fick den benämningen, eftersom det i dennes
            ansvar inte ingår något som garanterar kvaliteten på byggnationen
            utan bara en kontroll av att den kvalitet som satts upp som mål
            uppnås.
          </note>
          <note>
            I Boverkets utvärdering av de nya reglerna kvarstår den kritiken
            från entreprenörer, byggherrar och byggnadsnämndshandläggare.
            Boverket har förståelse för kritiken men är ändå tveksamt till
            att ändra det här begreppet.
          </note>
          <note>
            Boverket vill dock stärka ansvaret för vad den kvalitetsansvarige
            skall kontrollera, och det är ett steg i rätt riktning mot ett
            större samhälleligt inflytande över byggprocessen. Är det skärpta
            krav som skall gälla för den kvalitetsansvarige, så att de bättre
            motsvarar detta jobb och denna titel, så är vi naturligtvis beredda
            att diskutera en sådan lösning i stället för ett namnbyte. Tyvärr
            är det ju inte regeringen som ställer de här kraven, utan Boverket
            i sin utvärdering av de nya reglerna för byggandet.
          </note>
          <note>
            Byggkontrollen behöver förbättras på en rad punkter, utan att
            man för den skull ändrar på grundprincipen. Vi i Vänsterpartiet
            har framfört en del förslag i vår motion om hur kvaliteten i byggprocessen
            skall förstärkas. Boverket framförde en rad ändringsförslag i
            sin utvärdering av det här 1997. Där finns en del förslag om lättnader
            av kontrollen, men också en rad tunga förslag för att stärka samhällskontrollen
            av och kvaliteten på byggnationerna, t.ex. att samhällskrav på
            byggnationer dokumenteras på ett tillfredsställande sätt, krav
            på dokumentation av den kvalitetsansvariges närvaro, krav på slutanmälan
            och intyg på att de utförda åtgärderna överensstämmer med bygglovet,
            möjligheter för byggnadsnämnder att införa bygglovsplikt för inre
            åtgärder i särskilt värdefulla byggnader m.m.
          </note>
          <note>
            Boverket tycker också att det i dag är svårt med uppföljningen
            av den nya byggprocessen. Ansvaret för den ligger på länsstyrelserna,
            som i dag har små resurser att utföra det här uppdraget. Rapporten
            kom
          </note>
          <note>
            1997, men varken regeringen eller utskottet verkar reagera på
            den, förutom Vänsterpartiet.
          </note>
          <note>
            När det gäller bostäders utformning efter 1994
          </note>
          <note>
            och 1995 har det tyvärr blivit sämre med tillgängligheten. Det
            är fler små rum och genomgångsrum, och det traditionella köket
            med stor matplats är borta.
          </note>
          <note>
            Klyftorna mellan hög och låg kvalitet i bostäder och miljö har
            vuxit. Detta borde fungera som en varningsklocka. Det gör det
            i alla fall i mina öron.
          </note>
          <note>
            Till slut, fru talman, vill jag säga några ord om IT
          </note>
          <note>
            i byggprocessen och i den byggda miljön.
          </note>
          <note>
            Det talas väldigt mycket om möjligheten att sänka byggkostnaderna
            för att få ned boendekostnaderna.
          </note>
          <note>
            Det handlar nog mer om att se till hela byggprocessen. Här kan
            informationstekniken spela en större roll än vad den gör i dag.
            Ett fel tidigt i processen har ofta en väldig multiplikatoreffekt
            i slutändan. Att då via den nya tekniken simulera byggprocesser
            och pröva tekniska system i den världen först kan förhindra fel
            i den reella byggprocessen, och detta leder naturligtvis till
            minskade byggkostnader.
          </note>
          <note>
            Boverket bör därför på ett bättre sätt stimulera en sådan utveckling.
            IT-dokumentering av all byggnation underlättar också naturligtvis
            ett framtida omhändertagande vid rivning eller ändring av byggnader.
          </note>
          <note>
            IT-användningen i hemmen får en allt större bredd och kräver
            en alltmer avancerad teknik. I dag försöker vissa bostadsbolag
            konkurrera med IT-anpassning och billiga IT-tjänster som ett sätt
            att skaffa hyresgäster. Det är ju bra, men ännu bättre vore det
            naturligtvis om den anpassningen blev generell. I all nybyggnation
            borde det vara ett obligatoriskt krav att
          </note>
          <note>
            IT-anpassa lägenheterna, och när det gäller ombyggnation ett
            krav som bör beaktas med stor tyngd.
          </note>
          <note>
            Därmed, fru talman, yrkar jag bifall till reservationerna 5 och
            6, men står naturligtvis bakom alla våra reservationer.
          </note>
          <note type="speaker">
            Anf. 87 ULF BJÖRKLUND (kd):
          </note>
          <note>
            Fru talman! Aldrig annars känner jag mig så mycket som en del
            av naturen och skapelsen som när jag sträcker ut i en simtur i
            en av våra tusentals sjöar eller släcker törsten med det friskaste
            vatten ur källan uppe vid fäboden eller kanske det porlande vattnet
            ur en fjällbäck under fjällvandringen.
          </note>
          <note>
            Jorden är den blå planeten som till största delen består av vatten,
            men bara 1 % är sötvatten. Mängden är dessutom konstant, men ojämnt
            fördelad.
          </note>
          <note>
            Under 1900-talet har vattenanvändningen ökat katastrofalt, inte
            minst i västvärlden, medan stora delar av världens befolkning
            lider brist på vatten.
          </note>
          <note>
            Det här betänkandet, BoU4, berör bl.a. vattenförsörjningen ur
            ett svenskt kommunalt perspektiv. I
          </note>
          <note>
            plan- och bygglagen har vi grundläggande bestämmelser för planering
            och byggande ute i kommunerna. I översiktsplanen för hur de långsiktiga
            och strategiska frågorna för bebyggelseutvecklingen skall klaras
            av hanteras också användningen av mark och vatten.
          </note>
          <note>
            Vi kristdemokrater vill i en motion stärka skyddet för vårt viktigaste
            livsmedel: vattnet.
          </note>
          <note>
            Vattenproblem hotar var tredje kommun också i
          </note>
          <note>
            Sverige enligt en sammanställning som Boverket har gjort. Det
            är naturligtvis inte godtagbart att vi i det vattenrika Sverige
            skall behöva uppleva akut dricksvattenbrist. Enligt Livsmedelsverket
            är alltfler ytvattentäkter så dåliga att de ligger på gränsen
            till att vara olämpliga att användas till dricksvatten. Man menar
            att kommunerna inte planerat för det framtida vattenbehovet. Man
            har helt enkelt dragit sig för kostnaderna. Oftast handlar det
            om att övergå från yt- till grundvattenförsörjning.
          </note>
          <note>
            Ett problem med det ökade grundvattenbehovet är att kommunerna
            under den snabba bebyggelseexplosionen under 1970- och 1980-talen
            inte hängde med vad gäller just vattentäktsfrågor. I den första
            generationen översiktsplaner efter det att PBL trädde i kraft
          </note>
          <note>
            1987 var det ovanligt att kommunerna tillräckligt lyfte fram
            den framtida och långsiktiga vattenförsörjningen. Avsaknaden av
            alternativ vattenförsörjning har blivit en obehaglig överraskning
            för de kommuner som har hamnat i en situation med akut vattenbrist.
          </note>
          <note>
            Det är nödvändigt att vi har en heltäckande kartläggning som
            redovisar kommunernas nuvarande och framtida behov av vattenförsörjning.
            Ett problem i sammanhanget är konflikten mellan samhällets behov
            av materialförsörjning från isälvsavlagringar och betydelsen för
            en naturlig grundvattenbildning.
          </note>
          <note>
            Isälvsavlagringarna är en ändlig resurs och har stor betydelse,
            inte bara för vattenförsörjningen, utan också för landskapsbilden
            och den biologiska mångfalden. Det antas att hälften av Sveriges
            kommuner kommer att ha förbrukat sina grusresurser inom 30 år.
          </note>
          <note>
            Gräver man bort sand- och grusresurser spolierar man också förutsättningarna
            för återbildning av grundvatten. Bristsituationen och kostnaderna
            för att komma till rätta med detta är så omfattande att det är
            nödvändigt att ett helhetsgrepp på problematiken tas.
          </note>
          <note>
            Med detta som grund menar vi kristdemokrater att vattenförsörjningsfrågorna
            måste ges en tydligare och mer markerad roll i kommunernas översiktsplaner
            och i plan- och bygglagen. Bättre kunskaper i de här frågorna
            är dessutom något som är livsviktigt, inte minst för kommunala
            planerare och hos länsstyrelserna som samråder och utövar viss
            tillsyn inom området. Jag yrkar därmed bifall till reservation
            nr 7, som berör just vattenfrågorna och planeringen i kommunerna.
          </note>
          <note>
            I en motion tar vi upp frågor som rör byggnaders kulturella och
            arkitektoniska värden. Med vetskap om att en god arkitektur och
            konstnärlig utsmyckning av hög kvalitet ökar människors välbefinnande
            och också kan bidra till minskad förstörelse och vandalisering
            är kulturmiljöfrågor och estetiska värden kanske viktigare än
            vi tror. Det är i dag väl känt att för ögat och sinnet tilltalande
            miljöer stimulerar och attraherar människor på ett positivt sätt,
            och det i sig är nog för att åtgärder för ett byggande med en
            sådan inriktning måste vidtas. Dessutom ser vi det som ytterst
            viktigt att åtgärder vidtas för att ytterligare stärka skyddet
            för byggnader och miljöer som återspeglar olika tidsepokers arkitektur,
            livsstil och levnadsförhållanden. Vårt kulturarv är väl värt att
            bevara.
          </note>
          <note>
            Utskottsmajoriteten är inte beredd att tillstyrka yrkandet om
            utökat skydd på området. Motiveringen är att det program för arkitektur,
            formgivning och design som riksdagen antog för ett år sedan omfattar
            den här typen av frågor. Däremot delar utskottet uppfattningen
            att skyddet av kulturbyggnader och kulturmiljöer måste vara mycket
            gott. Dessutom påpekar man att det inte kan uteslutas att skyddet
            kan behöva förstärkas ytterligare. Tack för det erkännandet!
          </note>
          <note>
            Kristdemokraterna har också anslutit sig till en moderatreservation
            som berör byggande och boende i våra skärgårdsområden. En levande
            skärgård förutsätter att de fast boende ges sådana villkor som
            gör det möjligt att leva och bo där hela året. Samtidigt som de
            traditionella näringarna minskar i omfattning måste etablerandet
            av annan verksamhet på alla sätt underlättas. Exempel på en situation
            som försvårar en utveckling är bl.a. generationsväxlingar, där
            tillstånd att bygga ytterligare en bostad på familjegården försvåras
            på grund av restriktioner som satts för byggandet. Det kan även
            gälla möjligheter till turistsatsningar som försvåras genom att
            restriktioner till att uppföra några stugor för uthyrning finns
            osv. Onödiga regler måste bort, samtidigt som prövningsförfarandet
            måste göras enklare och ske i snabbare takt.
          </note>
          <note>
            Vi stöder också fullt ut en vänsterpartimotion om barns och ungdomars
            intressen vid planeringen. Till skillnad från Norge tycks det
            vara så att Sverige inte är särskilt framstående när det gäller
            att ta vara på barns och ungdomars intressen i den kommunala planeringen.
          </note>
          <note>
            I ljuset av barnkonventionen, som alltmer aktualiseras på det
            kommunala planet, bör det vara naturligt att kommunerna lägger
            upp planeringsarbetet så att barns och ungdomars synpunkter kommer
            fram och att de själva får chansen att delta. De behöver i god
            tid få känna sig delaktiga i ett positivt engagemang och få träning
            i demokrati och beslutsfattande.
          </note>
          <note>
            Även några yrkanden i en centermotion är vi från
          </note>
          <note>
            Kristdemokraterna beredda att stödja. Det gäller under rubriken
            "Riktlinjer för framtidens stadsbyggande". Yrkandena berör just
            den typ av frågor som vi själva i olika sammanhang framfört.
          </note>
          <note>
            Det handlar om
          </note>
          <note>
            - stimulans av självbyggande och självbyggeri
          </note>
          <note>
            - stimulans av kommunala kvalitetsprogram för god arkitektur
          </note>
          <note>
            - förbättrat skydd för vatten m.m.
          </note>
          <note>
            - planeringsstrategi med ett nedifrån-och-uppperspektiv
          </note>
          <note>
            - skydd av biologisk mångfald i städerna
          </note>
          <note>
            - kvinnors delaktighet och behov av en god boendemiljö.
          </note>
          <note>
            Inte bara landsbygden utan även städer och tätorter är en tillgång
            för Sverige. Stad och landsbygd är beroende av varandra. De kompletterar
            varandra, och även stadsmiljöerna skall ha förutsättningar till
            en god livsmiljö.
          </note>
          <note>
            Till sist, fru talman, vill jag också understryka vikten av att
            regeringen lyssnar på folkviljan när det gäller länstillhörigheten
            för Heby kommun. Alla sakskäl är lika entydiga. Det kan väl ändå
            inte råda någon som helst tvekan om vilket beslut regeringen bör
            fatta.
          </note>
          <note>
            Den folkomröstning i frågan som genomfördes hösten 1998 talar
            sitt tydliga språk. Hebyborna har sagt sitt, och Heby kommun bör
            därför få sin tillhörighet till Uppsala län så snart som möjligt.
          </note>
          <note>
            Kammarkollegiet, som för närvarande enligt praxis hanterar den
            här typen av ärenden innan de går vidare till regeringen, känner
            naturligtvis till den debatt om länstillhörighet som egentligen
            pågått ända sedan kommunsammanslagningarna på 70-talet.
          </note>
          <note>
            Med detta, fru talman, nöjer jag mig här ändå med att yrka bifall
            till reservation nr 7, som jag tidigare anmält.
          </note>
          <note type="speaker">
            Anf. 88 RIGMOR AHLSTEDT (c):
          </note>
          <note>
            Fru talman! Det blir lite grann återupprepningar av vad föregående
            talare har sagt. Men jag tänker ändå göra det, eftersom jag tycker
            att det är viktigt.
          </note>
          <note>
            Vi har ett grannland i väster som är intressant sett ur många
            aspekter inte minst inom samhällsplaneringsområdet. I Norge har
            man insett betydelsen av att hela landet skall ges förutsättningar
            att överleva.
          </note>
          <note>
            Man inser också betydelsen av det lilla.
          </note>
          <note>
            Man ser även till de små människorna, till barnen.
          </note>
          <note>
            Där har staten ålagt kommunerna att utse en särskild tjänsteman
            som skall ta till vara barnens intressen i samhällsplaneringen.
          </note>
          <note>
            Jag anser att vi även i Sverige borde se över planoch bygglagen
            i avsikt att stärka barns och ungdomars inflytande i den fysiska
            planeringen.
          </note>
          <note>
            I FN:s barnkonvention, som Sverige har ratificerat, sägs att
            barn har rätt till inflytande. Barn är mycket goda observatörer.
            De ger akt på det som de tycker är fint och det som de tycker
            är dåligt och farligt.
          </note>
          <note>
            Hade barnen t.ex. fått vara med när det handlade om att göra
            en glasinbyggd affärsgalleria i min hemkommun Uppsala hade den
            inte blivit glasinbyggd.
          </note>
          <note>
            Det har framkommit efteråt.
          </note>
          <note>
            I samhällsplaneringen är det endast ett fåtal kommuner som insett
            betydelsen av att ha barnen och ungdomarna med.
          </note>
          <note>
            Jag är övertygad om att om ungdomarna får ta ett verkligt ansvar
            för sin omgivning så kommer de att göra det. De är mycket bra
            på att prata med andra barn och andra ungdomar. De är en resurs
            som vi borde ta till vara t.ex. för att få bukt med det förfulande
            klotter som vi i dag ser. Förstörelsen är utbredd.
          </note>
          <note>
            Om vi ger ungdomar ett verkligt ansvar kanske det är en möjligt
            att få bukt med förstörelsen och få ungdomar och även oss vuxna
            att vara mer aktsamma.
          </note>
          <note>
            Barn är också som regel mycket miljömedvetna.
          </note>
          <note>
            De vågar säga saker på ett rakt sätt. Kommer ni ihåg sagan om
            kejsarens nya kläder? Det var ett barn som sade sanningen.
          </note>
          <note>
            Fru talman! Jag stöder reservation 4.
          </note>
          <note>
            Vatten, vatten, bara vanligt vatten, och ändå alldeles ovärderligt
            och oersättligt. Det är en källa till liv, för allt levande på
            jorden. Det är en källa som vi i
          </note>
          <note>
            Sverige behandlat som en källa som aldrig kunde sina.
          </note>
          <note>
            Tyvärr kommer nu varningarna. Vattnet kan förstöras. Det kan
            bli odrickbart. Det måste tas på allvar.
          </note>
          <note>
            Centerpartiet anser att det måste i alla kommuners översiktsplaner
            beskrivas hur man säkrar vattentillgången i kommunen samt att
            man måste följa upp hur det efterlevs.
          </note>
          <note>
            Det finns alltid en rad konflikter i samhällsplaneringen. Olika
            intressen söker sitt och värnar om det.
          </note>
          <note>
            Inte minst vid vägbyggen har vi sett att vattenådror och vattenkällor
            så att säga är i vägen. Vi anser att vattenkällorna alltid måste
            skyddas. Vägen får ta en annan väg.
          </note>
          <note>
            Jag yrkar bifall till reservation 7 under mom. 9.
          </note>
          <note>
            Bostadsutskottet har varit på studiebesök i en ganska liten stad,
            Karlskrona, och bl.a. tagit del av hur man på Boverket arbetade
            med att lyfta fram stadsplaneringen. Jag tyckte det var en mycket
            intressant redovisning, inte minst utifrån att jag visste att
            vi här i kammaren i dag skulle behandla vår centermotion Städer
            på människors villkor, där vi lyfter fram riktlinjer för stadsbyggnationen.
          </note>
          <note>
            Staden är inte bara huvudstaden Stockholm, som alldeles för många
            tar för given som utgångspunkt för planeringen. Staden är även
            alla mellanstora och små städer. Det finns inte heller något antingen
            eller när det gäller stad eller landsbygd. Det finns all anledning
            att på nytt påminna om att staden och landsbygden är beroende
            av varandra.
          </note>
          <note>
            I detta betänkande talar vi från Centerpartiets sida om staden.
            Vi anser att:
          </note>
          <note>
            · Planeringen skall utgå från både mäns och kvinnors behov av
            bra boendemiljö.
          </note>
          <note>
            · Byggandet skall vara anpassat och tillgängligt för funktionshindrade.
          </note>
          <note>
            · Allt framtida byggande skall inriktas på kretsloppsanpassning.
            Strävan skall vara att det befintliga byggandet successivt skall
            kretsloppsanpassas.
          </note>
          <note>
            · En blandning av bostäder, arbetsplatser och service bör eftersträvas
            och underlättas i alla stadsdelar.
          </note>
          <note>
            · Byggandet skall i första hand ske på redan exploaterad mark.
            Parker och grönområden skall inte bebyggas.
          </note>
          <note>
            · Bebyggelsen skall utvecklas så att hänsyn tas till befintlig
            arkitektur.
          </note>
          <note>
            · Goda förbindelser skall finnas, och bra kollektivtrafik skall
            eftersträvas.
          </note>
          <note>
            · Nya boendeformer, t.ex. socialt självbyggeri, bör uppmuntras.
          </note>
          <note>
            · Boendeplaneringen skall ta vara på medborgarnas engagemang.
          </note>
          <note>
            · Det skall alltid finnas ett nedifrån-och-uppperspektiv.
          </note>
          <note>
            Bostadsutskottet säger i detta betänkande att man kan dela mycket
            av vad Centerpartiet påtalar, men samtidigt avstyrker man motionen.
            Det tycker jag är ett mycket märkligt agerande. Därför yrkar jag
            bifall till reservation 9 under mom. 12.
          </note>
          <note>
            Heby kommun känner en stor delaktighet med
          </note>
          <note>
            Uppsala och med Uppland. Man har nu begärt att få ändra länstillhörighet
            från Västmanland till Uppsala län.
          </note>
          <note>
            Ett av de ämnen som vi här i kammaren debatterade i den allmänna
            debattomgången vid denna termins början var just demokrati. Jag
            tyckte då och jag tycker än i dag att det var mycket bra att man
            valde det ämnet. Vi var tio kvinnor och tio män som deltog i den
            debatten, och även Britta Lejon var med. Enigheten var stor om
            att demokratiaspekten måste stärkas i Sverige och att det var
            nödvändigt att få fler människor engagerade i samhällsarbetet.
          </note>
          <note>
            Det har även införts en regel i kommunallagen som skall stärka
            den lokala demokratin genom möjligheten att hålla folkomröstningar
            i en kommun. Det är ett mycket bra sätt att ta till vara människors
            engagemang.
          </note>
          <note>
            Under senare år har vi klart sett en utbredd vilja att engagera
            sig i olika lokala frågor. Viljan att påverka den egna bygdens
            utveckling finns. Det bildas dock tyvärr enfrågepartier som tar
            säte i fullmäktigeförsamlingar och driver en enskild fråga mycket
            starkt och envetet. Jag tycker att det borde vara ett observandum
            för oss i etablerade partier. Det är en knäpp på näsan på oss.
            Vi har inte förmått att ta till vara folkets frågor på ett rätt
            sätt.
          </note>
          <note>
            I Heby kommun finns också detta engagemang.
          </note>
          <note>
            Det blev till sist en folkomröstning, och det blev ett enfrågeparti.
            I den folkomröstningen tog majoriteten ställning för en länsändring.
            Man lade fram faktaupplysningar som visade på fördelarna. Kulturellt,
            näringsgeografiskt och arbetsmarknadsmässigt tillhör kommunen
            Uppland och Uppsalaregionen. Huvudkommunikationerna går mot Uppsala.
            Även kyrkligt tillhör man ärkestiftet.
          </note>
          <note>
            Det finns en gemensam motion från ledamöterna från m, c och fp
            på Uppsalabänken där vi bl.a. påtalar att för oss är lokala folkomröstningar
            en viktig del av en vital demokrati. Att tillåta folkomröstningar
            och sedan inte följa dem blir en logisk kullerbytta. Det undergräver
            tilltron till det politiska systemet.
          </note>
          <note>
            Jag hyser ändå tillförsikt att Heby kommuns vilja att byta län
            kommer att behandlas välvilligt av regeringen. Som jag ser det
            gäller det också så småningom en regiontillhörighet till Uppsala-Mälardalen.
            Jag tar för givet att regeringen följer vår debatt här i kammaren
            samt lyssnar till lokala företrädare. Jag förmodar även att socialdemokraterna
            i utskottet direkt till ansvarig minister framför de åsikter som
            vi fick när hebyborna uppvaktade bostadsutskottet. Det finns all
            anledning att se till att det kommer att leda till ett positivt
            svar.
          </note>
          <note>
            Det hade dock varit en styrka om vi i utskottet hade kunnat enas
            om att framföra till riksdagen att regeringen borde behandla den
            här frågan skyndsamt. Vi vet alla att byråkrater brukar arbeta
            mycket långsamt.
          </note>
          <note>
            Fru talman! Jag yrkar bifall till reservation 16 under mom. 19.
            Jag står naturligtvis bakom samtliga reservationer som jag har
            anmält i utskottet. De handlar om skärgårdsfrågor och byggsektorns
            IT-
          </note>
          <note>
            utveckling. Det är brännande frågor som vi får all anledning
            att återkomma till i framtiden.
          </note>
          <note>
            Jag ber er även uppmärksamma mina särskilda yttranden som berör
            stormarknadsetableringar. Jag är mycket tveksam till dessa. Det
            bör noga följas vilken inverkan dessa har på stadens liv samt
            inte minst hur det slår på landsbygdens service. Det finns anledning
            att påtala länsstyrelsernas roll när det gäller samverkan mellan
            kommunerna i de frågorna.
          </note>
          <note>
            Jag har även i ett yttrande påtalat att det måste tas ett helhetsgrepp
            när det gäller den fysiska planeringen och trafiken. Den senaste
            tidens trafikolyckor gör att trafikfrågorna har blivit än mer
            akuta. Även vägnäten måste förbättras, och inte bara det kollektiva
            trafiksystemet.
          </note>
          <note type="speaker">
            Anf. 89 OWE HELLBERG (v) replik:
          </note>
          <note>
            Fru talman! Jag känner sympati för Centerpartiets reservation
            nr 9 om ett större behov av samhällsplanering när det gäller den
            fysiska miljön. Däremot saknar jag den sociala dimensionen. Jag
            tycker att vårt förslag om obligatoriska boendeplaneringsprogram
            bättre motsvarar helhetssynen. Det gör det också lättare att ta
            till vara varje stads och varje kommuns unika förutsättningar.
            Det här är ett lite mer centralistiskt sätt att se på de här planeringsfrågorna.
          </note>
          <note>
            Min fråga till Rigmor Ahlstedt är: Är inte vårt förslag om boendeplaneringsprogram
            en möjlig väg att gå även för Centerpartiet?
          </note>
          <note type="speaker">
            Anf. 90 RIGMOR AHLSTEDT (c) replik:
          </note>
          <note>
            Fru talman! Jag vet att vi har skilda åsikter när det gäller
            hur man skall reglera boendeplanering. Vi i
          </note>
          <note>
            Centerpartiet är angelägna om att de enskilda kommunerna får
            ta till vara de frågor som verkligen berör den egna kommunen.
            Där tycker jag att vi skall trycka på översiktsplaneringen. Och
            man skall inte bara göra en översiktsplanering, utan man skall
            också följa upp den med detaljplaner och områdesbestämmelser i
            de fall det behövs. Att staten skall reglera och gå med pekpinnar
            direkt mot de enskilda kommunerna tycker inte vi i Centerpartiet
            är en framkomlig väg.
          </note>
          <note type="speaker">
            Anf. 91 OWE HELLBERG (v) replik:
          </note>
          <note>
            Fru talman! Det är just det som reservationen innehåller, nämligen
            en otrolig mängd pekpinnar. Vårt förslag är faktiskt tvärtom.
            Det enda vi kräver av kommunerna är att de skall planera, att
            de skall se sambandet mellan fysisk miljö och social miljö och
            se helheten i de här frågorna. Man skall ta till vara varje kommuns
            unika situation och knyta ihop detta med detaljplaner och översiktsplaner
            i sin planering. Jag menar nog att detta är mindre tvingande för
            kommunerna förutom i det fallet att det skall vara ett obligatorium
            att göra det.
          </note>
          <note>
            Vi kan se att bara hälften av kommunerna har brytt sig om sin
            handikappanpassning. Bara 50 % av landets skolor är minimalt handikappanpassade.
            Jag tror faktiskt att man måste göra detta obligatoriskt och få
            den här debatten i kommunfullmäktige så att detta också blir ett
            massmedialt intresse och ett allmänt intresse för alla invånare
            i kommunerna. Där vill vi ha ett obligatorium.
          </note>
          <note type="speaker">
            Anf. 92 RIGMOR AHLSTEDT (c) replik:
          </note>
          <note>
            Fru talman! Jag kan dela många av Owe Hellbergs åsikter när han
            framför dem så här. Men jag är inte så övertygad om att ni i Vänsterpartiet
            är så fria i er inställning till kommunerna att ni verkligen tillåter
            att man tar till vara de enskilda kommunerna. Jag är lite tvivlande
            till det.
          </note>
          <note>
            Däremot håller jag fullständigt med Owe Hellberg om att vi här
            i riksdagen måste diskutera de här frågorna och föra fram dem.
            När vi var på Boverket i
          </note>
          <note>
            Karlskrona och tittade mer noggrant på PBL sade jag också att
            det egentligen redan i dag finns stora möjligheter för kommunerna
            att agera som vi vill.
          </note>
          <note type="speaker">
            Anf. 93 HELENA HILLAR ROSEN-QVIST (mp):
          </note>
          <note>
            Fru talman! Jag tänker främst ta upp två frågor i mitt anförande,
            nämligen köpcentrum och Heby kommun.
          </note>
          <note>
            Flera västeuropeiska länder har infört kraftfulla åtgärder för
            att stärka stadskärnorna miljömässigt och funktionellt. Det har
            man gjort genom att begränsa antalet stormarknader och köpcentrum
            utanför städerna.
          </note>
          <note>
            EU-kommissionen ställer sig bakom dessa idéer för att främja
            en socialt, ekonomiskt och miljömässigt hållbar stadsutveckling.
            Det är faktiskt något som vi också bör eftersträva. Även om jag
            aldrig annars ser några fördelar med EU, tycker jag verkligen
            att det är att föredra framför den bilorienterade stadsutveckling
            vi ser i vårt land. Förhoppningsvis har den nu nått sin kulmen.
          </note>
          <note>
            Först ville butiksjättarna bygga ut i stadskärnan.
          </note>
          <note>
            Kulturmordet på staden inleddes när stora kvarter med äldre bebyggelse
            fick rivas för parkeringsplatser och tillfarter. Men varuhusen
            i staden övergavs på 80-
          </note>
          <note>
            talet när handeln flyttade ut till stormarknader och lågprisvaruhus
            på fälten utmed motorvägarna. Handeln i stadskärnan tynade och
            stadens urgamla roll som central mötesplats och handelsplats försvann.
          </note>
          <note>
            Det är inte bara städerna som förlorar på den här utvecklingen,
            utan den har också drabbat landsbygden som fått se sina glesbygdsbutiker
            försvinna den ena efter den andra, och med dem all övrig service.
          </note>
          <note>
            Värst är det för dem som saknar bil, och det gör enligt statistik
            från Statistiska centralbyrån 36 % av dem som bor i lägenhet,
            54 % av kvinnorna över 65
          </note>
          <note>
            år och 48 % av de ensamstående föräldrarna.
          </note>
          <note>
            De resurssvaga utan bil hänvisas till dyrare och sämre affärer.
            Samtidigt som vi investerat i hissar och ramper för att personer
            med funktionshinder skall komma in och ut i sina bostäder har
            det blivit svårare för dem att själva ta sig till butiken.
          </note>
          <note>
            Sverige har ett rykte om sig att vara mest fjättrat av centralstyrning
            i västvärlden. Men detta är en ren och skär myt. Jämfört med förhållandena
            i andra länder är den svenska plan- och bygglagen kraftlös när
            det gäller att styra butiker till platser dit folk kan komma utan
            bil. Den svenskaste av alla heliga kor -
          </note>
          <note>
            det kommunala självstyret - förhindrar effektivt allt samarbete
            över kommungränserna och all regional planering.
          </note>
          <note>
            Mycket av det jag säger nu har jag tagit ur en artikel i Svenska
            Dagbladet för drygt ett år sedan. Den är skriven av arkitekten
            och sekreteraren på Stadsmiljörådet Louise Nyström.
          </note>
          <note>
            Ett forskarteam på Institutionen för stadsbyggnad på Chalmers
            har räknat ut att miljöeffekterna av ett nytt köpcentrum är i
            storleksordningen 200-1 000 %
          </note>
          <note>
            ökad bränsleförbrukning räknat enbart på inköpsresorna för dem
            som bytt från närbutiken till det nya köpcentrumet. Koldioxidutsläppen
            ökar lika mycket.
          </note>
          <note>
            Varje nytt köpcentrum som byggs minskar alltså utsikterna att
            uppnå de nationella miljömålen.
          </note>
          <note>
            Det finns alltså all anledning att bifalla Miljöpartiets motioner
            i den här frågan. Jag tillstyrker dem nu, och det innebär bifall
            till reservation 3 under mom. 3.
          </note>
          <note>
            Vänsterpartiets motion om trafiksystemens betydelse för närhet
            mellan arbetsplats, bostad och service tillgodoser behovet av
            en ekologisk omställning. Jag stöder den motionen men avstår från
            att yrka bifall just nu.
          </note>
          <note>
            Däremot yrkar jag bifall till Vänsterpartiets motion om att man
            skall tillvarata barns och ungdomars intressen vid planeringen.
            Den är i FN:s barnkonventions anda och stärker barns och ungdomars
            rätt. Det kan behövas.
          </note>
          <note>
            Bifall till reservation 5 under mom. 7!
          </note>
          <note>
            Vi hade i utskottet ett besök av företrädare från
          </note>
          <note>
            Heby kommun som redogjorde för folkomröstningen angående länstillhörighet.
            Heby kommun, som ligger i Uppland, hör till Västmanlands län sedan
            hundratals år, men har ändå starkast anknytning till Uppsala.
          </note>
          <note>
            Folkomröstningen i höstas visade också att en majoritet ville
            byta län. Kommunfullmäktige i Heby har följaktligen lämnat in
            en begäran till regeringen.
          </note>
          <note>
            Att folkomröstningar skall följas tycker vi i Miljöpartiet är
            alldeles självklart. Vi vill dessutom stärka folkomröstningsinstitutet
            så att om 10 % av de röstberättigade i en kommun begär det skall
            det bli folkomröstning, utan att kommunfullmäktige kan sätta sig
            emot det.
          </note>
          <note>
            Nu var det inga sådana motsättningar i Heby.
          </note>
          <note>
            Däremot är man orolig för att resultatet av folkomröstningen
            skall förhalas och plöjas ned i någon regionalutredning eller
            liknande eller att kommunen skall delas, vilket vore förkastligt.
          </note>
          <note>
            Frågan bereds nu av Kammarkollegiet för att slutligen avgöras
            av regeringen. Jag tar för givet att regeringen då kommer att
            ta, som det står i betänkandet,
          </note>
          <note>
            "tillbörlig hänsyn till resultatet av folkomröstningen."
          </note>
          <note>
            Nu har det visst varit aktuellt med uppvaktningar från
          </note>
          <note>
            Västmanland som vill ha kvar Heby kommun. Den här frågan måste
            därför följas noga så att inte folkviljan får ge vika för byråkratin.
          </note>
          <note>
            Slutsatsen är att jag tillstyrker ändrad länstillhörighet för
            Heby kommun, men väljer att avstyrka motionen. Bifall till utskottsförslaget
            således.
          </note>
          <note type="speaker">
            Anf. 94 CARL-ERIK SKÅRMAN (m) replik:
          </note>
          <note>
            Fru talman! Det är klart att man som Helena Hillar Rosenqvist
            kan säga att den kommunala självstyrelsen är en helig ko och på
            det viset försöka att vifta bort den.
          </note>
          <note>
            Jag tror att det är fel. Kommunernas makt och frihet är förenat
            med stort ansvar. Det vore fel att rycka i tömmen, om jag i den
            här församlingen med starkt regional förankring får ta en sådan
            liknelse. Jag tror att Helena Hillar Rosenqvist skulle lära sig
            av hur det är att köra häst. Rycker man för ofta i tömmen blir
            hästen istadig och bara letar efter möjligheter att undvika att
            rätta sig efter bestämmelserna.
          </note>
          <note>
            Kommunerna måste lära sig att ta ansvar för stadsplaneringen
            genom översiktsplan, detaljplanemonopol, bygglov. Det är kraft
            nog. Det är inte genom att ge fler pekpinnar som man lär kommunerna
            att ta det ansvaret. Gör man det kommer de i stället bara att
            leta efter möjligheter att kringgå de bestämmelser man får från
            centralt håll.
          </note>
          <note type="speaker">
            Anf. 95 HELENA HILLAR ROSEN-QVIST (mp) replik:
          </note>
          <note>
            Fru talman! Det är alldeles riktigt som Carl-Erik säger att man
            inte kan rycka för hårt i tömmarna. Jag har gått kurs i hästkörning
            så jag vet hur det går till.
          </note>
          <note>
            I den här frågan är det två hästar som drar åt mycket olika håll.
            När man tänker sig att förlägga en stormarknad i utkanten av en
            kommun är det inte enbart för att tillgodose den egna kommunens
            behov av livsmedel och andra varor, utan även för att dra till
            sig köpare från andra kommuner och regioner. Vi ser det i Skåne.
            När två hästar, om vi nu skall kalla dem för det, Landskrona och
            Löddeköpinge t.ex., inte kan lösa en sådan fråga själva bör regionen
            naturligtvis ta ett större ansvar för detta. Det är en regional
            fråga mer än det är en kommunal fråga.
          </note>
          <note type="speaker">
            Anf. 96 CARL-ERIK SKÅRMAN (m) replik:
          </note>
          <note>
            Fru talman! Det är trevligt att Helena Hillar Rosenqvist och
            jag har samma erfarenhet av hur det är att rycka för ofta i tömmen.
            Men det är också så att kommunerna har en möjlighet att ta sitt
            ansvar, inte minst genom att med de bestämmelser som redan finns
            genomföra regionplanering på ett sådant sätt att man frivilligt
            tar på sig det ansvar man faktiskt har genom de mycket starka
            bestämmelser som redan lagts i kommunernas händer.
          </note>
          <note type="speaker">
            Anf. 97 HELENA HILLAR ROSEN-QVIST (mp) replik:
          </note>
          <note>
            Fru talman! Jag hoppas att de här frågorna kommer till någon
            form av lösning, men att man under tiden avstår från att försöka
            att etablera externa köpcentrum. Det är inte bara en fråga om
            kommunalt självstyre. Det är också en fråga om det ekologiskt
            hållbara samhället. Där kommer trafikbilden naturligtvis i mycket
            hög utsträckning in.
          </note>
          <note>
            Till detta kommer de sociala aspekter som jag har tagit upp.
            Det är svårt att komma ifrån, Carl-Erik, att det är så många människor
            som faktiskt blir utan en mycket väsentlig service för sitt dagliga
            liv.
          </note>
          <note type="speaker">
            Anf. 98 RIGMOR AHLSTEDT (c) replik:
          </note>
          <note>
            Fru talman! Jag skulle vilja ställa en fråga till
          </note>
          <note>
            Helena Hillar Rosenqvist och be henne utveckla vad
          </note>
          <note>
            Miljöpartiet i samband med folkomröstningar menar med att man
            skall ta tillbörlig hänsyn. Vilken grund har man för att säga
            att folkviljan kanske kan grävas ned i utredningar? Av vilken
            anledning säger Helena
          </note>
          <note>
            Hillar Rosenqvist så?
          </note>
          <note type="speaker">
            Anf. 99 HELENA HILLAR ROSEN-QVIST (mp) replik:
          </note>
          <note>
            Fru talman! Jag har haft möjlighet att engagera mig rätt mycket
            i den här frågan. Det är klart att man kan ha synpunkter på ordet
            tillbörlig. Jag vet att man har hakat upp sig på vad tillbörlig
            egentligen betyder.
          </note>
          <note>
            Jag anser att det bör räcka som skrivning till regeringen, att
            man förväntar sig att regeringen tar tillbörlig hänsyn.
          </note>
          <note>
            Nästa fråga handlade om att gräva ned utredningar. Vi är inte
            alldeles okunniga om att det försiggår en rätt stor verksamhet
            i Sverige som går ut på att slå ihop olika län till regioner.
            Det har skett i Skåne, det har skett i Västra Götaland. Jag vet
            inte om den debatten har nått Uppland och Västmanland än, men
            var det inte Rigmor Ahlstedt själv som förde saken på tal genom
            att tycka att Heby så småningom skall tillhöra den region som
            Uppsala och Mälardalen tillhör?
          </note>
          <note>
            Det här är saker som oroar människor i Heby.
          </note>
          <note>
            Skall man hänskjuta hela frågan till en fråga om regional tillhörighet
            och därför avstå från att lösa den fråga om länstillhörighet för
            just Heby kommun som togs upp i folkomröstningen? Det är enbart
            det jag syftar på.
          </note>
          <note type="speaker">
            Anf. 100 RIGMOR AHLSTEDT (c) replik:
          </note>
          <note>
            Fru talman! Jag delar den oron. Det är också av den anledningen
            som vi vill att riksdagen noggrant skall tala om för regeringen
            att man skyndsamt skall bifalla Heby kommuns framställan om att
            få tillhöra
          </note>
          <note>
            Uppsala län och med det också ge folkomröstningsinitiativet en
            verklighet.
          </note>
          <note>
            Jag tycker att det är mycket märkligt att Miljöpartiet talar
            väl om folkomröstningar och talar väl om de farhågor som finns,
            men man är inte beredd att gå från ord till handling. Det beklagar
            jag.
          </note>
          <note type="speaker">
            Anf. 101 HELENA HILLAR ROSEN-QVIST (mp) replik:
          </note>
          <note>
            Fru talman! Denna fråga gäller inte om Heby kommun skall tillhöra
            Uppsala län eller ej. Frågan gäller om man skall ta tillbörlig
            hänsyn och om det skall ske skyndsamt. Utskottet i övrigt är inte
            oense i frågan om hur saken skall hanteras.
          </note>
          <note>
            Vissa partier har inte tolkningsföreträde före andra i fråga
            om demokrati.
          </note>
          <note type="speaker">
            Anf. 102 LILIAN VIRGIN (s):
          </note>
          <note>
            Fru talman! I detta betänkande behandlas motioner från allmänna
            motionstiden i frågor som rör planoch bygglagen. Dessutom behandlas
            en motion som avser länstillhörigheten för Heby kommun.
          </note>
          <note>
            Många av motionerna känner vi igen från tidigare behandling i
            kammaren. Samtliga motionsyrkanden avstyrks av utskottet.
          </note>
          <note>
            Plan- och bygglagen trädde i kraft den 1 juli 1987
          </note>
          <note>
            samtidigt med den med plan- och bygglagen samordnade naturresurslagen.
            Bestämmelserna i naturresurslagen har inarbetats i miljöbalken,
            som trädde i kraft den 1 januari i år. PBL har ändrats några gånger,
            men ändringarna har varit av begränsad omfattning.
          </note>
          <note>
            Ändringen som trädde i kraft i januari 1996 innebar att den fysiska
            planeringen skall ses som en integrerad del i en samlad miljöpolitik.
          </note>
          <note>
            Möjligheten att reglera handelsändamål i detaljplan har ändrats
            från den 1 januari 1997. Det innebär att kommunerna i detaljplan
            numera kan reglera handelsändamålet genom att skilja på handel
            med skrymmande varor och handel med livsmedel. Det ger kommunerna
            i huvudsak samma möjlighet som de hade före den 1 april 1992.
            Men för att kommunen skall kunna precisera handelsändamålet i
            detaljplan skall det finnas särskilda skäl av betydande vikt.
          </note>
          <note>
            De grundläggande bestämmelserna för planering och byggande finns
            i plan- och bygglagen. Kommunerna har krav på sig att upprätta
            en aktuell översiktsplan för hela kommunen. Den planen skall ange
            hur mark- och vattenområden är avsedda att användas och hur bebyggelseutvecklingen
            skall ske. I detaljplan eller områdesbestämmelser skall kommunen
            sedan reglera markanvändningen.
          </note>
          <note>
            Fru talman! I en gemensam reservation från Moderaterna, Kristdemokraterna
            och Folkpartiet föreslås att möjligheten att i detaljplan reglera
            handelsändamålet skall tas bort. Två motioner från Miljöpartiet
            tar upp riskerna med externa köpcentrum, och så görs även i en
            motion från Vänsterpartiet. De pekar på situationen i framför
            allt Skåne och de problem som uppkommer vid etablering av externa
            köpcentrum.
          </note>
          <note>
            Motionerna från Miljöpartiet och Vänsterpartiet följs också upp
            av reservationer.
          </note>
          <note>
            Vi socialdemokrater anser att det är nödvändigt och bra att kommunerna
            nu åter fått möjlighet att reglera handelsändamålet i detaljplan.
            Kommunerna kan väga in miljöfrågorna och ta hänsyn till de konsumenter
            som inte har bil när de upprättar detaljplan för handelsändamål.
            Vi vet också att innan kommunerna återfick möjligheten att reglera
            handelsändamål i detaljplan, fanns det kommuner som valde att
            avstå från att ta fram planer för handelsändamål. De ville inte
            riskera att handel med livsmedel skulle etableras på ställen där
            det inte var lämpligt.
          </note>
          <note>
            Reservationerna visar att det finns partier som vill slopa regleringen
            och andra som vill reglera mera. Vi socialdemokrater anser att
            det skall vara möjligt att i detaljplan reglera handelsändamål
            och skilja på partihandel och detaljhandel och skilja på handel
            med skrymmande varor och handel med livsmedel. Det är vad plan-
            och bygglagen nu ger möjlighet till. Vi anser att kommunen, som
            bäst känner förhållandena på orten, skall ha möjligheten att avgöra
            om man vill styra handelsetableringar och köpcentrum.
          </note>
          <note>
            En reservation tar upp barns och ungdomars intressen vid planeringen.
            Jag vill också betona vikten av att barns intressen beaktas vid
            planering och byggande. Här är kommunens ansvar mycket stort.
            FN:s barnkonvention skall genomsyra alla beslut, och barns rätt
            skall tas till vara i alla beslut som kommunerna fattar. Vi tror
            inte att det då är lämpligt att utse en särskild tjänsteman som
            skall ta till vara barnens rätt i byggnadsnämnderna. Barnens rätt
            skall i stället naturligt ingå i alla beslut.
          </note>
          <note>
            När det gäller barnsäkerheten i hus byggda före
          </note>
          <note>
            1973, som inte har samma säkerhetskrav som hus byggda senare,
            har Barnkommittén utifrån FN:s barnkonvention ansett att regeringen
            bör överväga ändringar. Den frågan bereds nu inom Regeringskansliet.
          </note>
          <note>
            Byggnaders kulturella och arkitektoniska värden tas upp i en
            reservation från Kristdemokraterna och
          </note>
          <note>
            Folkpartiet. Utskottet har ingen annan uppfattning, dvs. skyddet
            av kulturbyggnader och kulturmiljöer måste vara stort. Men det
            är inte så att PBL i sin nuvarande utformning har ett sämre skydd
            för speciellt känsliga miljöer än vad som fanns tidigare. Det
            är tvärtom så att PBL ger större möjligheter att skydda kulturbyggnader
            och kulturmiljöer. Det ställs större krav än tidigare på kommunens
            översiktsplaner vad gäller inventering och redovisning av kulturmiljövärdena.
            Kommunen har också möjlighet att i detaljplan eller områdesbestämmelser
            införa särskilda varsamhetsbestämmelser för att precisera krav
            vid ändring av byggnad. Det har också förstärkts genom det handlingsprogram
            som riksdagen antagit för arkitektur, formgivning och design,
            som medförde en ändring i plan- och bygglagen. Kommunerna har
            ett stort ansvar också på det här området.
          </note>
          <note>
            En gemensam reservation från Moderaterna,
          </note>
          <note>
            Kristdemokraterna, Centern och Folkpartiet tar upp byggande och
            boende i skärgården. De vill ha förenkling och samordning av regler
            och vill att onödiga regler skall tas bort.
          </note>
          <note>
            Utskottsmajoriteten vill också ha regler som är utformade så
            att de inte i onödan hindrar byggande och boende i skärgården,
            lika lite som i övriga delar av landet. Men vi upplever inte att
            dagens regelsystem är så utformat eller krångligt att det hindrar
            tillkomsten av ny bebyggelse. Det är i stället så att lättnader
            gjorts. Ytterligare ändringar anser vi inte behövs. I
          </note>
          <note>
            många situationer kan det vara behov av att väga den enskildes
            intresse mot allmänna intressen. Även grannintressen kan det finnas
            behov av att väga in.
          </note>
          <note>
            Vänsterpartiet reserverar sig och vill att benämningen kvalitetsansvarig
            skall bytas mot ett mer relevant uttryck, t.ex. kontrollansvarig.
            Den kontrollansvarige utses av byggherren och skall se till att
            kontroller utförs och kontrollplaner följs och skall dessutom
            närvara vid byggsamråd, besiktningar och andra kontroller. Benämningen
            kvalitetsansvarig kan vara något missvisande. Men då begreppet
            sedan flera år är inarbetat och nästan 4 000 personer är certifierade,
            skulle en ändring nu leda till ytterligare oklarheter. Inte heller
            när det gäller ordningen för kvalitetsbestämningen vid byggande
            vill utskottsmajoriteten göra någon förändring. Lagstiftningen
            ställer upp övergripande krav som en byggnad skall svara mot,
            och det är byggherren som har ansvaret för att en byggnad också
            svarar mot kraven. Det fungerar också bra hos de större byggföretagen,
            men för de små kan det behövas en del hjälp. Byggnadsnämnderna
            har också ett tillsynsansvar, men här kan det finnas en anledning
            till oro. Vid de besparingar som gjorts i kommunerna kan det ha
            uppstått brister i resurser just för att fullfölja tillsynsansvaret.
            Det finns därför anledning att följa hur kommunerna lever upp
            till sitt tillsynsansvar. Boverket har haft i uppdrag att utvärdera
            de ändringar beträffande byggkontrollen som trädde i kraft den
            1 juli 1995. Bedömningen är att en del förslag är möjliga att
            genomföra utan lagändring och att det nya systemet för tillsyn
            och kontroll bör ges ytterligare några år att sätta sig innan
            förändringar genomförs.
          </note>
          <note>
            Fru talman! Till sist när det gäller länstillhörigheten för Heby
            kommun. Det finns en reservation där man hävdar att folkviljan
            måste bli helt vägledande för regeringens beslut i frågan. Beslutet
            skall fattas skyndsamt. I Heby kommun genomfördes folkomröstningen
            i samband med valet 1998. 58 % röstade för byte av länstillhörighet
            till Uppsala, och 40 %
          </note>
          <note>
            röstade för att kommunen även i fortsättningen skulle tillhöra
            Västmanland.
          </note>
          <note>
            Utskottsmajoriteten har den uppfattningen att regeringen vid
            den förestående prövningen kommer att ta tillbörlig hänsyn till
            resultatet av folkomröstningen, men utskottsmajoriteten vill att
            frågan skall behandlas på vanligt sätt. Det innebär att frågan
            nu finns hos
          </note>
          <note>
            Kammarkollegiet för utredning, och därefter kommer regeringen
            att fatta beslut. Den pågående utredningen skall avvaktas. Det
            finns därför ingen anledning att som reservanterna vill göra något
            tillkännagivande nu under pågående beredning.
          </note>
          <note>
            Fru talman! Med det anförda yrkar jag bifall till hemställan
            i utskottets betänkande och avslag på reservationerna.
          </note>
          <note type="speaker">
            Anf. 103 OWE HELLBERG (v) replik:
          </note>
          <note>
            Fru talman! I betänkandet står det att det inte finns något behov
            av obligatoriska boendeplaneringsprogram utan att kommunerna själva
            skall se till att det här fungerar. Då vill jag fråga om Lilian
            Virgin är nöjd med att knappt hälften av landets kommuner har
            program för hur de skall behandla frågor om handikappade, att
            50 % av landets skolor är minimalt handikappanpassade osv. Hur
            länge skall det här få fortsätta innan staten sätter ett större
            tryck på kommunerna att se till att i den byggda miljön planera
            utifrån en fysisk och social dimension?
          </note>
          <note>
            När det gäller barnen är det väldigt bra att kommunerna skall
            ta det här ansvaret, men det måste fungera i praktiken också.
            Jag skall referera till en artikel om Karolinska Institutet, som
            har undersökt daghemmen i en medelstor kommun.
          </note>
          <note>
            Eluttagen på 26 % av förskolorna är inte jordade och petskyddade.
            23 % av förskolorna uppger att det inte finns jordfelsbrytare
            i lokalerna. På en fjärdedel av förskolorna vet inte personalen
            var brandsläckaren är placerad. På 65 % av förskolorna förvaras
            inte maskindiskmedel inlåst i skåp, och knivlådorna är inte spärrade.
          </note>
          <note>
            Vem skall ta ansvar för sådant här? Hur skall det ske i praktiken
            om vi inte har något stöd i den praktiska verkligheten i de här
            frågorna? Därför vore det väl bra om vi fick en tjänsteman som
            hade tillsyn över de här frågorna.
          </note>
          <note type="speaker">
            Anf. 104 LILIAN VIRGIN (s) replik:
          </note>
          <note>
            Fru talman! När det först gäller obligatoriska boendeplaneringsprogram
            ser jag inte sådana som en nödvändighet. Det är däremot nödvändigt
            att kommunen upprättar översiktsplaner. Där har kommunerna möjlighet
            att också upprätta boendeplaneringsprogram.
          </note>
          <note>
            Jag är inte alls nöjd med de rapporter som vi nu har fått när
            det gäller handikappades tillgänglighet till olika miljöer. Jag
            känner att det som har kommit till uttryck i massmedier och även
            i debatten här i kammaren bidrar till det större trycket. Kommunerna
            har ett ansvar också genom att de skall anta handikapprogram,
            och det skall de göra i samband med översiktsplanerna. Kommunerna
            har verktygen där, men de måste också ha rätt inställning till
            det och åtgärda de här sakerna.
          </note>
          <note>
            Det som Owe Hellberg tar upp om förhållandena på daghem låter
            inte alls bra, om det fungerar på det sättet - vilket jag inte
            ifrågasätter. Men det är hela kommunens ansvar. Man kan inte utse
            en enda tjänsteman som skall ta ansvar för de här frågorna. Där
            anser jag och övriga socialdemokrater att man skall tänka på barnens
            rätt i alla beslut som man fattar i kommunen. Det visar också
            att det skall ske fortlöpande. När det gäller sådana saker som
            Owe Hellberg räknade upp i fråga om daghem måste både personal
            och arbetsmiljöskydd m.m. komma in.
          </note>
          <note type="speaker">
            Anf. 105 OWE HELLBERG (v) replik:
          </note>
          <note>
            Fru talman! Visst skall barnfrågorna uppmärksammas av hela kommunen,
            och det gör kommunen om man ser till att ordna obligatoriska boendeplaneringsprogram.
            I de sammanhangen kommer barnens rätt och roll in helt naturligt.
            Men det måste också göras en uppföljning av de sakerna. Det är
            ett alarmerande bevis på att det här inte fungerar. Det är inte
            alla som har kunskaperna när det gäller att ta till vara barnens
            intresse och barnens rätt. Det finns ingen särskild instans i
            kommunerna som gör det.
          </note>
          <note>
            När det gäller bygglovsprocessen, kontroll, tillstånd osv. har
            Boverket riktat ganska häftig kritik mot hur vissa delar av systemet
            fungerar. Jag undrar: När tänker regeringen vakna och ta till
            sig de förslag om förändringar som finns? Bevisligen är det så
            att det som är byggt sedan 1994-1995 har stora skillnader när
            det gäller kvalitet i byggandet, stora brister när det gäller
            hur kök ser ut, hur handikappvänligt det är osv. Det hänger naturligtvis
            samman med de här frågorna, eftersom man har släppt kontrollen
            och släppt ansvaret för den invändiga miljön. Då väntar jag på
            ett svar: När kommer regeringen tillbaka i de här frågorna?
          </note>
          <note type="speaker">
            Anf. 106 LILIAN VIRGIN (s) replik:
          </note>
          <note>
            Fru talman! När det gäller barnens rätt ser jag det som en större
            fråga, som måste ingå i hela den politiska processen. Barnens
            synpunkter skall tas till vara på samtliga områden och skall alltså
            ingå naturligt.
          </note>
          <note>
            Jag tror inte att det är rätt att lägga över ansvaret på någon
            tjänsteman och därefter vara nöjd med det. Då stillar man bara
            sitt samvete. Det här skall ingå i den politiska processen.
          </note>
          <note>
            När det gäller det som Owe Hellberg tar upp om brister i byggandet
            vet vi att Boverket har gjort en uppföljning, som har resulterat
            i att en del åtgärder kan vidtas direkt utan lagändringar och
            att man skall avvakta med andra saker, enligt Boverkets förslag.
          </note>
          <note>
            Jag tycker att vi skall lyssna på Boverket. Men frågorna är ständigt
            aktuella.
          </note>
          <note type="speaker">
            Anf. 107 CARL-ERIK SKÅRMAN (m) replik:
          </note>
          <note>
            Fru talman! Jag undrar om Lilian Virgin kan redogöra för på vilket
            sätt det är fördelaktigt för medborgarna att byråkrater i kommunens
            centrala byggnadsnämnd avgör huruvida det i en viss byggkropp
            skall bedrivas partihandel, detaljhandel eller måhända handel
            med skrymmande varor. Handen på hjärtat:
          </note>
          <note>
            det här är bestämmelser som brukar komma väldigt sent i planprocessen,
            och de utgör ofta ett sätt att försöka rädda en misslyckad detaljplan,
            som kanske rent av har föregåtts av en misslyckad översiktsplan,
            med den här typen av pekpinnebestämmelser i slutändan. I stället
            borde byggnadsnämnden ta sitt ansvar, med hjälp av alla sina maktbefogenheter,
            tänka om och göra en ny plan, som infogar nytillkommande bebyggelse
            på ett harmoniskt sätt i samhället i övrigt.
          </note>
          <note>
            Lilian Virgin säger att skärgården inte behöver lättnader, att
            skärgårdens glesbygdsområden minsann inte behöver några lättnader
            i möjligheterna att tillgodose sin försörjning. Fråga folk på
            Möja, Rödlöga,
          </note>
          <note>
            Långskär, i Gryt och S:t Anna om detta stämmer! Har inte de nog
            besvärligt som de har det, utan att vi från byråkratisk sida skall
            lägga restriktioner på dem? De behöver ha sin utkomst för att
            kunna bo kvar i skärgården.
          </note>
          <note type="speaker">
            Anf. 108 LILIAN VIRGIN (s) replik:
          </note>
          <note>
            Fru talman! Vi har olika synpunkter när det gäller att reglera
            handelsändamålet i detaljplan. Som jag uppfattade frågan handlade
            den om varför kommunen skulle göra det. Jag tycker att det tidigare
            i debatten har framförts många argument för att det finns behov
            av att göra det. Det är t.ex. att man utarmar stadskärnan och
            bygger livsmedelsaffärer på ställen dit folk normalt inte kan
            ta sig utan bil. Det är ett skäl.
          </note>
          <note>
            Jag skulle vilja ställa en fråga till Carl-Erik Skårman. Jag
            nämnde att kommunerna under den tid då de inte hade möjlighet
            att reglera i detaljplan avstod från att ta fram nya planer. Då
            användes de gamla planerna, men gamla planer kan vara dåliga.
            Är inte det också konkurrenshämmande?
          </note>
          <note>
            Jag skall ta upp frågan om skärgården också. Som jag sade i mitt
            anförande vill vi underlätta och inte krångla till bestämmelserna,
            men jag pekade också på att det är väldigt viktigt att väga intressen
            mot varandra. Det är det man måste göra i många fall.
          </note>
          <note type="speaker">
            Anf. 109 CARL-ERIK SKÅRMAN (m) replik:
          </note>
          <note>
            Fru talman! Min fråga gällde sammanfattningsvis om det inte är
            bättre att byggnadsnämnderna lär sig hur de skall hantera sina
            stora maktbefogenheter i stället för att man ger dem ytterligare
            möjligheter att detaljbesluta i efterhand på ett sätt som gör
            det både dyrare och besvärligare för medborgarna.
          </note>
          <note type="speaker">
            Anf. 110 LILIAN VIRGIN (s) replik:
          </note>
          <note>
            Fru talman! Byggnadsnämnderna har stora möjligheter, men de behöver
            också redskapet att kunna reglera handelsändamålet i detaljplan.
          </note>
          <note>
            Jag fick inget svar på frågan om det inte var konkurrenshämmande
            att inte kunna släppa fram detaljplaner med handelsändamål.
          </note>
          <note type="speaker">
            Anf. 111 RIGMOR AHLSTEDT (c) replik:
          </note>
          <note>
            Fru talman! Jag skulle vilja ställa en fråga till Lilian Virgin.
            Hon och socialdemokraterna anser att det inte finns några skäl
            att förbättra för byggande och boende i skärgården. Jag måste
            säga att jag blev lite förvånad, särskilt eftersom jag vet att
            Lilian Virgin kommer från Gotland.
          </note>
          <note>
            Jag skulle vilja fråga om Lilian Virgin tycker att t.ex. strandskyddet
            är rättvist. Ger det strandskydd vi i dag har möjlighet för människor
            att bygga och bo i
          </note>
          <note>
            Stockholms skärgård på samma sätt som i Norrlands skärgård? Det
            är kanske en bit som Lilian Virgin inte har tittat på.
          </note>
          <note>
            Byggregler hindrar också ett fortsatt fastboende när det gäller
            generationsväxlingar. Traditionella kust- och skärgårdsnäringar
            som fiske och jordbruk har det jättejobbigt i min egen skärgård
            - det som kallas uppländska skärgården. Jag förstår inte Lilian
          </note>
          <note>
            Virgins och socialdemokraternas inställning i den frågan. Det
            behövs förbättringar.
          </note>
          <note type="speaker">
            Anf. 112 LILIAN VIRGIN (s) replik:
          </note>
          <note>
            Fru talman! Jag antar att Rigmor Ahlstedt slår vakt om strandskyddsreglerna
            därför att vi vet att de är viktiga. Däremot skall de inte helt
            förhindra allt byggande i skärgården. För att man skall kunna
            bygga i skärgården måste man ändå ta hänsyn till vissa andra förhållanden.
            Jag nämnde i mitt anförande att man också kan behöva ta hänsyn
            till grannar.
          </note>
          <note>
            Vi vill inte onödigtvis krångla till reglerna, och det anser
            vi inte heller att PBL gör. Det har blivit lättnader i PBL. Det
            var det jag ville peka på.
          </note>
          <note type="speaker">
            Anf. 113 RIGMOR AHLSTEDT (c) replik:
          </note>
          <note>
            Fru talman! Lilian Virgin svarar inte på frågan om möjligheter
            för generationsväxlingar i skärgården, som också är något väldigt
            besvärligt. Strandskyddet är inte heller bra som det är i dag.
            Jag tycker faktiskt att det hade varit bättre om socialdemokraterna,
            nu när man ser vissa svårigheter, yrkade bifall också till motioner
            som inte kommer från det egna partiet, så att vi kan få det bra
            i landet.
          </note>
          <note type="speaker">
            Anf. 114 LILIAN VIRGIN (s) replik:
          </note>
          <note>
            Fru talman! Det finns inga skiljaktigheter vad gäller det sista
            som Rigmor Ahlstedt säger, dvs. att vi skall få det bra i landet.
            Men även när det gäller generationsväxlingar, Rigmor Ahlstedt,
            behöver man göra en prövning och väga intressen mot varandra.
            Den prövningen kan man göra med den tanken att det gäller generationsväxling.
            Man kan försöka hjälpa till så att det går att få till stånd det
            man vill göra.
          </note>
          <note type="speaker">
            Anf. 115 STEN LUNDSTRÖM (v):
          </note>
          <note>
            Fru talman! Jag skall koncentrera mitt anförande på etablering
            av externa köpcentrum.
          </note>
          <note>
            I Skåne har vi upplevt vad dessa etableringar leder fram till
            och vilka effekter de har fått på flera områden inom länet. Det
            är också med stor oro vi ser fram emot följderna av Öresundsbron.
            Flera av de nu föreslagna etableringarna bygger på ett kundunderlag
            även från andra sidan sundet, och nästan uteslutande på ett bilburet
            kundunderlag.
          </note>
          <note>
            Vi kan än så länge konstatera att de negativa effekterna klart
            överväger. Jag vill här peka på några av dem. De flesta problemen
            är välkända och borde fått fler att fundera på behovet av förändringar.
          </note>
          <note>
            Att man ökar reslängden för inköp, och då framför allt den bilburna
            reslängden, innebär en ökad miljöbelastning i form av utsläpp
            och buller och fjärmar oss ifrån både Agenda 21-målet och klimatkonferensernas
            resultat. Det tätbebyggda samhället borde ur miljösynpunkt ha
            en fördel bl.a. när det gäller behovet av transporter för inköp,
            eftersom kundunderlaget oftast är tillräckligt stort i det direkta
            närområdet.
          </note>
          <note>
            Dessutom kräver de externa handelscentrumen ofta utbyggnad av
            vägar både från tätorten och på etableringsorten. Samhället får
            oftast stora underhållskostnader när det gäller att upprätthålla
            tillgängligheten för kunderna. Om vi menar allvar med våra stolta
            deklarationer om det hållbara Sverige bör vi se till att dessa
            etableringar kraftigt begränsas.
          </note>
          <note>
            Fru talman! Utöver miljöpåverkan kan vi se en rad andra olika
            negativa effekter av etableringarna.
          </note>
          <note>
            Oftast påverkas även handeln i stadskärnorna vad det gäller normalutbudet,
            och i vissa fall också med utarmning. Oftast ersätts det s.k.
            normalutbudet i stället av dyra specialbutiker som har en inriktning
            på mycket köpstarka kundgrupper. Dessutom kan vi se hur servicen
            i städernas ytterområden också utarmas, och här finns ofta den
            grupp konsumenter som saknar tillgång till egen bil och som därför
            inte kan tillgodoräkna sig de eventuella fördelar som finns med
            externa och halvexterna köpcentrum. Det som i bästa fall skulle
            vara fördelen med dessa etableringar är just lägre priser och
            generösare öppethållandetider för köpstarka bilburna konsumenter.
            Effekterna för andra konsumenter är motsatsen, nämligen försämrad
            service, minskat utbud och högre priser.
          </note>
          <note>
            Jag tror inte att det jag har sagt är vare sig särskilt kontroversiellt
            eller någon nyhet. Tvärtom tror jag att dessa kunskaper är ganska
            självklara för de flesta.
          </note>
          <note>
            Varför uppstår då en sådan situation som den i
          </note>
          <note>
            Skåne? Jag tror att det går att hänföra till sex huvudskäl.
          </note>
          <note>
            För det första: Utvecklingen av handeln går snabbt. Ofta har
            kommunpolitiker och planerare inte möjlighet att förutse utvecklingen
            och behoven i handeln, och därmed har man också svårt att överblicka
            effekterna av etableringarna. Handeln har stor påverkan på det
            dagliga livet för oss alla. Vad som är bra för den ena är inte
            nödvändigtvis bra för den andra.
          </note>
          <note>
            För det andra: Kommunerna styrs ofta av förhoppningar i stället
            för av ordentliga konsekvensanalyser. Det är förhoppningar om
            nya arbetstillfällen och ökade skatteintäkter till kommunen i
            kombination med en rad s.k. dynamiska effekter.
          </note>
          <note>
            Risken är påtaglig att effekterna blir de rakt motsatta, åtminstone
            vad det gäller skatteintäkter och arbetstillfällen. Idén med stormarknaden
            är att med bl.a. låga priser hålla hög omsättning och genom låg
            personaltäthet hålla kostnaderna nere. Den handel som slås ut
            av etableringarna är ofta småföretag med hög personaltäthet, och
            den totala summan arbetstillfällen tenderar snarare att minska.
            Dessutom är det länge sedan kommunerna kunde beskatta företagen,
            så den delen av intäkterna tar staten hand om.
          </note>
          <note>
            För det tredje: Beslut om lokalisering av köpcentrum och stormarknader
            behandlas ofta som ett enfrågeprojekt och styrs av enskilda ekonomiska
            intressen på bekostnad av det allmännas intresse.
          </note>
          <note>
            För det fjärde: Politiker och planerare är ofta rädda för att
            hämma den fria konkurrensen och glömmer bort att man slår undan
            förutsättningen för konkurrens för andra. Saknar man tillgång
            till ett starkt kapital kan man inte konkurrera om den billiga
            marken och de stora etableringarna och i förlängningen inte heller
            om de bilburna köpstarka konsumenterna, dvs.
          </note>
          <note>
            att man genom att ge vissa företag tillgång till billig mark
            och goda parkeringsmöjligheter snedvrider konkurrensen gentemot
            dem som saknar dessa möjligheter.
          </note>
          <note>
            För det femte: Det kommunala planmonopolet används ofta som ett
            skäl för att anta dåliga otillräckligt analyserade planer, naturligtvis
            bl.a. utifrån svårigheten att göra just dessa planer.
          </note>
          <note>
            För det sjätte: Kritiken måste också riktas mot länsstyrelsernas
            alltför passiva hållning när det gäller deras roll som samordnare
            av mellankommunala, regionala och nationella intressen.
          </note>
          <note>
            Fru talman! Det hade varit lockande att föreslå ett allmänt förbud
            mot etableringar av externa köpcentrum. Jag gör inte detta med
            hänsyn till det kommunala planmonopolet, som jag anser vara värt
            att bevara så långt det över huvud taget är möjligt. Det vi föreslår
            är i stället en skärpning av plan- och bygglagen på det här området.
          </note>
          <note>
            När plan- och bygglagen infördes 1987 var det mycket för att
            stärka kommunernas makt över planfrågorna. Utgångspunkten var
            att det kommunala självstyret var betydelsefullt. Dessutom hade
            kommunsammanslagningarna ökat kommunernas storlek och därmed också
            förutsättningarna för en fungerande förvaltningsorganisation kring
            planfrågorna.
          </note>
          <note>
            Detta har tyvärr lett fram till missuppfattningen att kommunerna
            kan göra precis som de vill. Plan- och bygglagen ger ramen för
            beslut om markanvändningen och ställer stora krav på intresseavvägningar
            och beslutsunderlag. Det uttrycks också mycket klart att kommunen
            skall ta hänsyn till både det allmännas och det enskildas intressen,
            och om en detaljplan skulle medföra oacceptabla intrång i motstående
            intressen får inte planen godtas.
          </note>
          <note>
            Det är också klart uttryckt, vilket är viktigt att påpeka, att
            det kommunala planmonopolet inte sträcker sig utanför kommunens
            gränser och att planläggningsbeslut som får effekter på andra
            kommuner skall samordnas. Om samordningen misslyckas skall i normalfallet
            planen inte antas.
          </note>
          <note>
            Det finns en rad andra regler som styr planbesluten och som borde
            kunna användas för att bevaka det allmännas intressen. T.ex. har
            länsstyrelserna skyldighet att självmant pröva planläggningsbeslut
            som kan få skadlig påverkan på miljön. I proposition
          </note>
          <note>
            1994/95:230 betonas och förtydligas bestämmelserna kring miljöhänsyn
            vid planering. Vidare kan vi konstatera att det ställs hårda krav
            på kommunerna när det gäller avvägning mellan olika intressen
            inom kommunen och på samma sätt i relation till andra kommuner.
          </note>
          <note>
            Fru talman! Trots att det redan finns en hel del regleringar
            kring etableringsfrågorna anser Vänsterpartiet att det behövs
            en förstärkning i plan- och bygglagen. Om inte annat visar verkligheten
            i Skåne att så är fallet. Länsstyrelserna måste få starkare instrument
            för att kunna bevaka samordningen i mellankommunala beslut och
            i beslut som påverkar hela regioner. Det är också viktigt att
            länsstyrelserna får större förutsättningar att ta till vara det
            nationella intresset. Det kan bl.a. handla om våra förutsättningar
            att efterleva de miljömål som är uppsatta.
          </note>
          <note>
            Vi föreslår därför två förtydliganden i PBL när det gäller lokaliseringsbeslut
            som får mellankommunala och regionala effekter, utan att för den
            skull göra några större inskränkningar i det kommunala planmonopolet.
            Det är för oss mycket underligt att vi inte fått majoritet för
            vårt förslag, med tanke på den debatt som har förekommit och deklarationerna
            från i stort sett alla partier om betydelsen av ett ekologiskt
            hållbart Sverige. Tydligen är det långt mellan högtidstal och
            faktiska beslut.
          </note>
          <note>
            Vårt första krav är att ställa formella krav på beslutsunderlaget
            inför varje beslut som får mellankommunala och regionala konsekvenser.
            Detta skulle skapa bättre förutsättningar för ordentliga konsekvensutredningar
            och ge länsstyrelserna ett verkningsfullt redskap i diskussionerna
            mellan kommunerna. Det andra är att ställa krav på att planläggningsbeslut,
            oavsett vad som får ingripande regionala effekter, skall belysas
            i översiktsplan före detaljplanläggning.
          </note>
          <note>
            Fru talman! Jag yrkar utifrån det jag föredragit bifall till
            reservation 4 under mom. 4 och instämmer i övrigt i Owe Hellbergs
            yrkande.
          </note>
          <note type="speaker">
            Anf. 116 CARL-ERIK SKÅRMAN (m) replik:
          </note>
          <note>
            Fru talman! Det är glädjande att Sten Lundström inte anser den
            kommunala självbestämmanderätten vara en ko eller något annat
            heligt kreatur. Å andra sidan blir jag lite oroad över att han
            vill rycka av kommunerna deras ansvar i det här sammanhanget.
          </note>
          <note>
            De har ett planansvar. Skall vi ständigt höja ansvaret uppåt
            i hierarkin riskerar vi att sitta i riksdagen med de skånska stadsplanerna,
            och det var inte meningen.
          </note>
          <note>
            Det finns möjligheter för kommunerna att säga nej till bebyggelse.
            Man är inte tvungen att säga ja till en stormarknadsetablering.
            Man har t.o.m. allt mindre incitament att göra det, då kommunerna
            inte har någon möjlighet att beskatta juridiska personer. Vill
            man värna om servicen i den lokala tätorten kan man helt enkelt
            säga nej.
          </note>
          <note>
            Det finns exempel på goda stadsplaneringar i landet. I t.ex.
            Lidköping i Skaraborgs län finns exempel på en mycket väl fungerande
            stadskärna med god försörjning och låga priser, eftersom man har
            skött sin stadsplanering på ett bra sätt. Jag kan också visa på
            Ekerö kommun i Storstockholmsområdet, som på ett bra sätt replierat
            på storstaden när man etablerat sitt lokala centrum. På det viset
            åstadkommer man goda lösningar för medborgarna med låga priser
            och god försörjning i alla fall.
          </note>
          <note>
            Det är mer bevänt med att försöka återföra ansvaret till kommunerna,
            som har maktmöjligheterna, än med att rycka av dem ansvaret genom
            att införa nya bestämmelser som lägger ansvaret på en högre administrativ
            nivå.
          </note>
          <note type="speaker">
            Anf. 117 STEN LUNDSTRÖM (v) replik:
          </note>
          <note>
            Fru talman! Carl-Erik Skårman! Det är naturligtvis inte så att
            länsstyrelsen i dag inte intar en roll i det här. Länsstyrelsen
            har redan i dag möjlighet att vara delaktig i planbeslut som får
            mellankommunal, regional och nationell påverkan.
          </note>
          <note>
            Det vi yrkar på är inte under någon som helst omständighet att
            begränsa det kommunala självstyret avseende de etableringar som
            är inomkommunala.
          </note>
          <note>
            Detta handlar för vår del om de beslut som får effekt på andra
            kommuner än den egna. Det är här vi anser det nödvändigt att kommunerna
            i viss mån tappar en del av sin beslutanderätt och att man fattar
            regionala och interkommunala beslut på en sådan nivå att alla
            kommuner som berörs av besluten faktiskt omfattas.
          </note>
          <note>
            Det är också nödvändigt att se till att få ned mängden inköp
            som görs per bil för att vi skall kunna upprätthålla de beslut
            som bl.a. Carl-Erik Skårmans eget parti har ställt sig bakom i
            klimatkonferensens anda.
          </note>
          <note type="speaker">
            Anf. 118 CARL-ERIK SKÅRMAN (m) replik:
          </note>
          <note>
            Fru talman! Viktigt i ledarskap är att inte rycka av underställda
            det ansvar de har. Detsamma gäller för statens och kommunernas
            organisation. Har vi nu lagt ansvaret för stadsplaneringen på
            kommunerna skall vi icke onödigtvis rycka av dem det ansvaret.
            Framför allt mot bakgrund av att länsstyrelserna - vilket Sten
          </note>
          <note>
            Lundström själv påpekar - redan har ett ansvar att uppmärksamma
            kommunerna på när de är ute på fel väg och initiera exempelvis
            regionplanering bör vi inte nu införa nya bestämmelser som gör
            det möjligt för kommunerna att springa ifrån sitt ansvar i det
            här sammanhanget.
          </note>
          <note type="speaker">
            Anf. 119 STEN LUNDSTRÖM (v) replik:
          </note>
          <note>
            Fru talman! Jag kan bara konstatera att Carl-Erik
          </note>
          <note>
            Skårman under inga som helst omständigheter är beredd att begränsa
            bilismens utbredning när det gäller inköpshandel och liknande
            - allt i den heliga konkurrensens anda. Carl-Erik Skårman är inte
            beredd att göra de förändringar som enligt mig är fullständigt
            nödvändiga för att få rimligare proportioner på denna handel.
          </note>
          <note>
            Jag tycker att det är tragiskt att Carl-Erik Skårman inte kan
            se skillnaden mellan det kommunala självstyret och det styre som
            handlar om hela regioner och nationella intressen och att det
            faktiskt behövs olika beslutsnivåer även när det gäller de här
            sakerna.
          </note>
          <note type="speaker">
            Anf. 120 LILIAN VIRGIN (s) replik:
          </note>
          <note>
            Fru talman! Jag anser liksom Sten Lundström att det är viktigt
            att kunna reglera detta. Men jag anser också att kommunerna har
            de lagliga verktygen. De skall bara lära sig att använda dem.
          </note>
          <note>
            När det gäller Skåne har ju Skåneregionen ytterligare möjligheter
            genom att man ingår som försökslän i verksamheten med regionalt
            utvecklingsansvar. Man har också varit bra på väg när det gällt
            sådana här etableringar som rör flera kommuner. Det är alltså
            inställningen hos politikerna i regionfullmäktige som har styrt
            det här en hel del.
          </note>
          <note>
            Nu när planerna ändå antogs visade ju länsstyrelsen att man har
            möjlighet att gripa in. Det gjorde man på så sätt att man upphävde
            de här planerna, just med motiveringen att samordningen inte hade
            skett på lämpligt sätt. Nu vet vi att detta är överklagat till
            regeringen och kommer att avgöras där.
          </note>
          <note type="speaker">
            Anf. 121 STEN LUNDSTRÖM (v) replik:
          </note>
          <note>
            Fru talman! Vi kan konstatera att det som Carl-
          </note>
          <note>
            Erik Skårman befarade är det som kan hända med dagens lagstiftning,
            nämligen att regering och riksdag till slut blir de som får avgöra
            dessa frågor. Det som vi vill uppnå med vår motion i denna fråga
            är att stärka regionens förutsättningar, och jag kan bara beklaga
            att Skåne inte fullföljde det som man var på väg att göra. Det
            innebar egentligen det som vi har skrivit, nämligen det som region
            Skåne till stor del var beredd att en gång fatta beslut om men
            som man har backat från.
          </note>
          <note>
            Det enda som vi vill med detta är att se till att stärka regionens
            möjligheter att påverka de regionala frågorna.
          </note>
          <note type="speaker">
            Anf. 122 LILIAN VIRGIN (s) replik:
          </note>
          <note>
            Fru talman! Jag ville tala om att verktygen för att stärka regionens
            förutsättningar finns och att det beror på den politiska viljan
            om man vill använda dem.
          </note>
          <note type="speaker">
            Anf. 123 STEN LUNDSTRÖM (v) replik:
          </note>
          <note>
            Fru talman! Jag kan bara konstatera att Lilian
          </note>
          <note>
            Virgin och jag inte är överens. Jag tycker inte att regionen
            har tillräckligt starka instrument för detta.
          </note>
          <note>
            Om så hade varit fallet hade jag naturligtvis inte väckt en motion
            i vilken det krävs ytterligare två instrument för regionens räkning.
            Jag beklagar bara att socialdemokratin inte kan dra lärdom av
            det som hänt, där de mellankommunala besluten i Skåne inte har
            lett till någon särskilt positiv bild utan snarare en explosion
            av externa handelscentrum, vilket vi riskerar att få se i betydligt
            fler regioner om vi inte nu ger länsstyrelserna och kommunerna
            tillräckliga redskap för att stoppa dessa etableringar.
          </note>
          <note type="speaker">
            Anf. 124 PER BILL (m):
          </note>
          <note>
            Fru talman! En viktig del i detta betänkande är
          </note>
          <note>
            Heby kommuns länstillhörighet. Jag vill därmed börja med att
            instämma i Rigmor Ahlstedts bifall till reservation 16 angående
            länstillhörigheten för Heby kommun.
          </note>
          <note>
            Redan 1997 motionerade jag för första gången i denna fråga. Då
            hade kommunen ännu inte haft sin folkomröstning, och jag skrev
            att jag tyckte att man skulle ta mycket stor hänsyn till vad kommunens
            invånare sade och att man skulle följa folkomröstningsresultatet.
            Jag fick en s.k. välvillig skrivning av bostadsutskottet då.
          </note>
          <note>
            Sedan dess har det gått en tid, och folkomröstningen har hållits.
            Och som vi har hört här tidigare i dag sade 57,7 % ja till ett
            länsbyte, medan 39,9 %
          </note>
          <note>
            ville stanna kvar som en del av Västmanland. Trots detta solklara
            utslag har regeringen börjat dra saken i långbänk. Utredningar
            tillsätts, och Kammarkollegiet kopplas in. Vissa socialdemokratiska
            politiker börjar leta efter olika sätt att kringgå folkomröstningsresultatet.
            Vissa lokala politiker har t.o.m. börjat propagera för en styckning
            av Heby kommun. Detta är oroande.
          </note>
          <note>
            Något annat som också är oroande är att Miljöpartiet, som normalt
            sett brukar vara en stor vän av folkomröstningsresultat, den här
            gången går med på dessa segdragningar av ärendet. Men så är det
            väl kanske när man sitter i värmen kring köttgrytorna i
          </note>
          <note>
            Rosenbad. Eller är det enbart när folkomröstningsresultaten går
            Miljöpartiets väg som man vill följa resultatet?
          </note>
          <note>
            Lite extra oroad blev jag när jag hörde ansvarigt statsråd, Britta
            Lejon, i en interpellationsdebatt här i riksdagen för några dagar
            sedan besvara frågor om
          </note>
          <note>
            Heby kommun. I princip kan man säga att hon avstod från att över
            huvud taget uttala sig och gömde sig bakom Kammarkollegiets utredning
            som om regeringen inte kunde ha någon typ av åsikt och någon typ
            av plan innan den har fått denna utredning. Detta är naturligtvis
            nonsens. Det går alldeles utmärkt för både regering och riksdag
            att göra en viljeyttring. Det är väl ändå inte så att man först
            låter folkomröstningen komma till stånd men aldrig hade för avsikt
            att bry sig om resultatet?
          </note>
          <note>
            Fru talman! I den motion som vi behandlar i dag har jag tillsammans
            med Lennart Hedquist, Moderaterna, Rigmor Ahlstedt, Centerpartiet
            och Harald
          </note>
          <note>
            Nordlund, Folkpartiet föreslagit att riksdagen som sin mening
            skall ge regeringen till känna vad i motionen anförts om att skyndsamt
            bifalla Heby kommuns framställan om att få tillhöra Uppsala län.
          </note>
          <note>
            För oss är lokala folkomröstningar en viktig del av en vitalisering
            av demokratin. Att genomföra folkomröstningar och sedan strunta
            i folkviljan undergräver tron till vår demokrati och skapar även
            politikerförakt.
          </note>
          <note>
            Med hänvisning till folkomröstningsresultatet tycker jag att
            man skyndsamt skall bifalla Heby kommuns framställan om att få
            tillhöra Uppsala län.
          </note>
          <note type="speaker">
            Anf. 125 HELENA HILLAR ROSEN-QVIST (mp) replik:
          </note>
          <note>
            Fru talman! Per Bill undrade om det var på grund av att vi sitter
            vid köttgrytorna i Rosenbad som vi inte tillstyrker denna motion.
            Det kan väl ligga någonting i det. Jag kanske inte är precis lika
            orolig som Per Bill för att folkomröstningsresultatet inte skall
            följas. Jag tycker att Per Bill föregriper beslutet och dessutom
            ger sig själv tolkningsföreträde i fråga om vad demokrati egentligen
            är. Per Bill föregriper beslutet på så sätt att han säger att
            detta folkomröstningsbeslut inte kommer att följas. Jag är inte
            lika orolig för det. Vissa tecken som tyder på att regeringen
            har utsatts för påtryckningar av bl.a. Västmanland kanske är sådant
            som vi behöver vara uppmärksamma på. På den punkten delar jag
            absolut motionärens synpunkter på att man måste följa frågan väldigt
            noga. Men att däremot föregripa beslutet och säga att man inte
            kommer att följa folkomröstningsbeslut tycker jag är att ta i.
          </note>
          <note type="speaker">
            Anf. 126 PER BILL (m) replik:
          </note>
          <note>
            Fru talman! Helena Hillar Rosenqvist är ju väldigt ärlig när
            hon säger att det kan ligga någonting i detta med Rosenbad och
            köttgrytorna. Jag skall då vara ärlig och säga att nästan alla
            vi politiker har vår tolkning av vad som är demokrati. Helena
            Hillar Rosenqvist har säkert sin, jag har min, och runt om i salen
            finns det många tolkningar.
          </note>
          <note>
            Jag måste säga att jag tycker att det är ett bra svar, eftersom
            jag blir lite lugnare när jag ändå tycker mig höra att Miljöpartiet
            är mycket intresserat av att folkomröstningsresultatet skall få
            effekt och att resultatet skall bli att när vi har nästa riksdagsval
            kommer Heby kommun att tillhöra Uppsala län.
          </note>
          <note type="speaker">
            Anf. 127 HELENA HILLAR ROSEN-QVIST (mp) replik:
          </note>
          <note>
            Fru talman! Jag vet inte om Per Bill var här när jag höll mitt
            anförande. Men slutsatsen av just det som rörde länstillhörigheten
            för Heby kommun var att jag ändå tillstyrkte länstillhörighet
            men valde att avstyrka motionen. Jag anser därför inte att själva
            motionen säger så mycket om själva länstillhörigheten utan den
            är mer ett påpekande till regeringen att man minsann kommer att
            hålla ögonen på att detta skall behandlas. Men jag anser att den
            skrivning som finns i betänkandet om att man skall ta tillbörlig
            hänsyn till folkomröstningsresultatet är till fyllest.
          </note>
          <note type="speaker">
            Anf. 128 PER BILL (m) replik:
          </note>
          <note>
            Fru talman! Om min farhåga då skulle vara besannad nästa år då
            det är allmän motionstid skall jag inte bara höra av mig till
            Gunnar Goude utan även till
          </note>
          <note>
            Helena Hillar Rosenqvist och se om även ni kan vara med och skriva
            under och kanske t.o.m. förbättra den gemensamma motion som ligger
            till grund för den här debatten.
          </note>
          <note type="speaker">
            Anf. 129 LILIAN VIRGIN (s) replik:
          </note>
          <note>
            Fru talman! Jag tycker att Per Bill ger en felaktig beskrivning
            när han påstår att regeringen drar detta i långbänk. Kammarkollegiet
            har ju till uppgift att utreda, och såvitt jag har hört är det
            nu föremål för remissbehandling.
          </note>
          <note>
            Jag lyssnade också på förra veckans interpellationsdebatt. I
            den fanns det företrädare för Moderaterna, Kristdemokraterna och
            Socialdemokraterna.
          </note>
          <note>
            Och jag kunde inte finna att någon av dem som debatterade då
            hade någon annan uppfattning än att
          </note>
          <note>
            Kammarkollegiet skulle utreda och att utredningen skulle avvaktas.
          </note>
          <note>
            När det gäller skyndsamhet är det ju så att alla myndigheter
            har ett allmänt krav på sig att de skall arbeta skyndsamt.
          </note>
          <note type="speaker">
            Anf. 130 PER BILL (m) replik:
          </note>
          <note>
            Fru talman! Lilian Virgin tycker inte att det här är att dra
            i långbänk. Både regering och riksdag kan ju, när man vill, avge
            en viljeyttring. Man behöver inte avvakta en utredning för att
            göra det.
          </note>
          <note>
            Vad som gjorde mig riktigt oroad är följande.
          </note>
          <note>
            Lennart Hedquist har ställt en mycket rak fråga till statsrådet.
            Om jag minns rätt var frågan: Om utredningen kommer fram till
            att allting är okej och till att det går att göra detta länsbyte,
            är ministern då villig att säga ja till att det i så fall skall
            genomföras? Ungefär så tror jag att frågan var ställd. Trots många
            om och men osv. fick vi inte något svar. Statsrådet sade att hon
            ville avstå från att svara. Detta gjorde mig, fru talman, lite
            orolig.
          </note>
          <note type="speaker">
            Anf. 131 EWA LARSSON (mp):
          </note>
          <note>
            Fru talman! Jag tänker prata om endast en sak, men en sak som
            inte är så liten. Det gäller den pågående samhällsförändrig som
            hela tiden sker, också medan vi talar här, och som köpcentrum
            och stormarknader ställer till med.
          </note>
          <note>
            Jag och Miljöpartiet vill, precis som Carl-Erik
          </note>
          <note>
            Skårman sade i sitt inledningsanförande, att kommunerna tar ett
            helhetsansvar i sin planering. Detta är oerhört viktigt. Staden
            i sin helhet är ett kulturlandskap. Om kommunen tillåter t.ex.
            livsmedelsförsäljning på industrimark förändras hela kulturlandskapet,
            t.ex. som i Katrineholm där Mattorget och Spar Inn har slagit
            ut småbutiker och kvartersbutiker i centrala delar av staden och
            i de yttre delarna. Hela kulturlandskapet förändras därmed.
          </note>
          <note>
            Det här sker i en rasande fart i Sverige och slår sönder förutsättningarna
            för en utveckling av våra egna europeiska städer. Det ena köpcentrumet
            efter det andra och den ena stormarknaden efter den andra beslutas
            enskilt i kommuner, utifrån en amerikansk modell där själva förutsättningen
            för samhällsplaneringen baseras på en separering av boende och
            handlande. Det är en samhällsplanering grundad på en av bilsamhällets
            värsta avarter. Den diskussionen saknar jag i dag ute i kommunerna.
          </note>
          <note>
            Handlandet förutsätter nämligen bil. Konsekvenserna för alla
            städer, såväl stora som små, och för större städers förortscentrum
            - det gäller även Stockholms stad - är utarmning och i sista hand
            döda centrum. De förortscentrum som byggdes på 60- och 70-
          </note>
          <note>
            talen kommer förmodligen att drabbas allra hårdast.
          </note>
          <note>
            Carl-Erik Skårman, vi har många sådana i Stockholms stad!
          </note>
          <note>
            Konsumenterna vill ha köpcentrum och stormarknader, sägs det.
            I synnerhet barnfamiljer vill ha köpcentrum, säger en del. Men
            än så länge har jag inte hört någon definiera vem den här konsumenten
            med behov av köpcentrum är. Än mindre har jag hört någon säga
            sig vilja att det egna lokala centrumet skall utarmas.
          </note>
          <note>
            Däremot vet jag att det i en undersökning om resvanor i Gävle
            frågades om resvanor vid butiksinköp.
          </note>
          <note>
            Undersökningen gav besked om att 50 % av kundbesöken sker med
            bil och att 40 % av inköpen görs av personer som går eller cyklar.
            Det är alltså lokala dagligvarubutiker i lokala centrum som svarar
            för en stor del av dagligvaruinköpen. Om Gävle fullföljer planerna
            på köpcentrum kommer, beräknas det, 25 %
          </note>
          <note>
            av dagligvarubutikerna i centrala Gävle att slås ut.
          </note>
          <note>
            Vidare finns det skräckexempel från Sörmland som visar hur kommuner
            konkurrerar med varandra om kunder och låter köpcentrum byggas
            precis invid kommungränserna. Att länsstyrelsens samordnande roll
            fungerar väldigt olika i olika län vet vi. I Skåne har Regionförbundet
            gått ut och sagt att man inte klarar av trycket från de 20 stormarknader
            som vill etablera sig i regionen.
          </note>
          <note>
            Fru talman! Developer kallas den amerikanska modell som redan
            tillämpas - marknaden kommer till kommunen, knackar på dörren
            och säger: Vi vill bygga ett köpcentrum. Bra, säger kommunens
            företrädare, för det ger jobb.
          </note>
          <note>
            I Tyskland ges befintliga butiksägare utrymme att tala om vad
            de tycker innan en nyetablering av köpcentrum eller stormarknader
            sker. Det tycker jag är ett gott exempel för den europeiska modellen.
          </note>
          <note>
            I Norge har man infört ett femårigt panikstopp för nya stormarknader
            och köpcentrum, och i Danmark finns det en lagstiftning där det
            i första hand sägs att nya butiker skall förläggas till befintliga
            centrum i städerna.
          </note>
          <note>
            Utskottet hänvisar till PBL, till de av riksdagen fastställda
            miljömålen, till de kommunala plan- och byggmonopolen och till
            länsstyrelsens samordnande roll. Visst, det är helt rätt men uppenbarligen
            fungerar det inte. Då är det vårt samhällsansvar, ett ansvar för
            oss här i riksdagen, att se till att det fungerar. Det är alltså
            vårt ansvar att se till att de olika delarna tillsammans skapar
            nämnda helhet så att det inte blir en helhet som ingen har efterfrågat,
            utan så att det blir en helhet som vi vill ha, nämligen ett levande
            Sverige och levande städer.
          </note>
          <note>
            Mot den bakgrunden föreslår jag att ett moratorium införs vad
            gäller nya köpcentrum och stormarknader. Kalla det gärna panikstopp,
            som man gör i
          </note>
          <note>
            Norge!
          </note>
          <note>
            Den nya miljöbalken säger att vi skall lägga ned mera tyngd på
            hur miljökonsekvensbeskrivningar tas fram, och det är bra. Men
            mest angeläget just nu är ett moratorium så att vi kan få en bred
            samhällsdiskussion om hur vi vill förädla det kulturarv som faktiskt
            utgör grunden för alla svenska städer, för den europeiska staden.
            Jag menar att det i dag finns tillräcklig kunskap om hur vi påverkas
            av den rumsliga miljön.
          </note>
          <note>
            Riksdagen har t.o.m. tagit beslut här och konstaterat att vi
            påverkas av den miljö som vi befinner oss i.
          </note>
          <note>
            Det finns en klar risk att man, innan vi hunnit fundera ut hur
            vi vill ha miljökonsekvensbeskrivningar och även andra konsekvensbeskrivningar
            och även lärt oss hantera dessa i den demokratiska processen,
            har hunnit bygga hundratals nya köpcentrum eller stormarknader.
            Själva grundförutsättningen för dagens städer, det som vi alla
            här vill skydda, har då slagits sönder.
          </note>
          <note>
            Just nu planeras i Sverige 30 nya stormarknader på totalt en
            miljon kvadratmeter. Då går det inte att sätta frågetecken efter
            detta med om stadskärnor kommer att överleva eller om de kommer
            att utarmas.
          </note>
          <note>
            Vi måste veta detta, så att det blir ett demokratiskt beslutsunderlag
            och inte, som nu, ett hysteriskt kommunalt beslut grundat på att
            arbetstillfällen ges under en kortare byggperiod.
          </note>
          <note>
            Lämpliga styrmedel är omfattande konsekvensanalyser, socialt,
            ekonomiskt och miljömässigt. Detta skall vara obligatoriskt. Det
            borde nämligen vara länsstyrelsens jobb att inte bara verka för
            lämplig samordning. Medan den europeiska staden tillåts slås sönder
            i Sverige stärks dess ställning i övriga Europa. Därför säger
            jag: Inför ett moratorium nu!
          </note>
          <note type="speaker">
            Anf. 132 CARL-ERIK SKÅRMAN (m) replik:
          </note>
          <note>
            Fru talman! Stadsbyggnadskonst är inte lätt. Däremot är den mycket
            viktig. Det gäller att blanda bostäder, arbetsplatser, allmänna
            ytor och kommunikationsvägar på ett bra sätt och så att alla invånares
            önskemål tillgodoses. Jag menar att det faktiskt finns de som
            har ett legitimt intresse av att ta bilen för att inhandla vissa
            saker. Det är nämligen inte så lätt för en fyrabarnsfamilj att
            på cykel köra hem blöjbalar och alla mjölkpaket.
          </note>
          <note>
            Om man till varje pris hindrar en stadsplanering som gör det
            möjligt att ta bilen till city eller till centralortens centrum
            för att inhandla nämnda saker poppar omedelbart ett antal köpcentrum
            upp, just därför att det finns vissa grupper som har ett legitimt
            intresse av att göra sina inköp på det här sättet.
          </note>
          <note>
            Därför är det viktigt att se till att de europeiska stadskärnorna,
            inklusive våra egna, kan tillgodose de inköpsbehov som våra medborgare
            har, inklusive barnfamiljer och äldre som har svårt att röra sig.
            Därför är det viktigt att vi ställer större krav på att kommunerna
            lever upp till sitt ansvar. I annat fall blir det köpcentrum.
            Centralistiska administrativa och byråkratiska bestämmelser gör
            inte livet bättre.
          </note>
          <note type="speaker">
            Anf. 133 EWA LARSSON (mp) replik:
          </note>
          <note>
            Fru talman! Jag förstod inte riktigt vad Carl-Erik
          </note>
          <note>
            Skårman egentligen ville säga. Jag tror att vi är helt överens
            om att vi vill ha helhet, blandad bebyggelse, bostäder, arbete,
            närservice. Vi är helt överens om det. Men vi måste veta, innan
            vi tillåter köpcentrum, att vi inte slår ut den lokala dagligvaruhandeln.
            Vi måste ha gott om tid att diskutera vad det är för samhällsförändring
            vi vill ha. Vi måste se staden i dess helhet. Då kan det inte
            vara så att vi blundar för det som har hänt i de städer som har
            tillåtit livsmedelsförsäljning på industrimark att expandera.
            Tomterna är billigare där, det blir lägre hyror och du kan hålla
            nere priserna. Men samtidigt som du som konsument vill ha ett
            billigt pris måste du få ta ställning till om du accepterar att
            25 % av affärerna i ditt centrum stängs.
          </note>
          <note type="speaker">
            Anf. 134 CARL-ERIK SKÅRMAN (m) replik:
          </note>
          <note>
            Fru talman! Vill vi att våra traditionella centrala delar av
            våra samhällen skall överleva kan vi inte förbjuda all parkering
            och jaga ut bilarna ur de centrala delarna, om vi vill att centrum
            skall fungera som varuförsörjare för hela kommunen. Det finns
            de som har legitima intressen av att använda bilen till sina inköp.
            Det är hela poängen.
          </note>
          <note type="speaker">
            Anf. 135 EWA LARSSON (mp) replik:
          </note>
          <note>
            Fru talman! Jag förstod inte heller nu vad Carl-
          </note>
          <note>
            Erik Skårman egentligen är ute efter. Påstår Skårman på något
            sätt att jag har sagt att all biltrafik skall förbjudas då vet
            jag inte hur han lyssnat på mitt anförande. Men det föranleder
            mig att komma ihåg vad miljöpartiet i Turin i Italien lyckades
            genomföra. Där finns en fantastisk stadskärna som har mycket små
            lokala butiker. För ett antal år hade man en vidrig trafiksituation.
            Det lokala kommunala miljöpartiet lyckades att införa att köpcentrumgatan
            blev bilfri.
          </note>
          <note>
            Alla näringsidkare trodde efter att ha lyssnat till några propagandister
            - jag vet inte vilka men man kan misstänka några - att alla affärer
            skulle få stänga.
          </note>
          <note>
            Tänk, efter det att man hade stängt av för genomfartstrafiken
            började det lokala näringslivet blomstra.
          </note>
          <note>
            Människor älskar att promenera där och köpa än mer och tycker
            att det är mycket trevligt att socialt umgås i stadskärnan i en
            trevlig bilfri miljö. Jag rekommenderar ett besök i Turin.
          </note>
          <note type="speaker">
            Anf. 136 HARALD NORDLUND (fp):
          </note>
          <note>
            Fru talman! Jag har begärt ordet för att kommentera motion 202
            där det föreslås att riksdagen genom tillkännagivande skall uppmana
            regeringen att skyndsamt bifalla Heby kommuns framställan om att
            få tillhöra Uppsala län. Utskottet säger att man inte tycker det,
            utan man bör avvakta pågående utredning.
          </note>
          <note>
            Varför tycker vi motionärer att det är så bråttom med det här?
            Jo, tidigare talare från Uppsala län har varit inne på det. Här
            han man hållit en folkomröstning. Entusiasmen i Heby kommun är
            mycket stor.
          </note>
          <note>
            Dessutom upplever vi alla att det här inte borde vara någon komplicerad
            fråga. Det borde inte vara en fråga som kräver lång tids utredande.
            Här har 60 % i en folkomröstning sagt ja till att överföras till
            Uppsala län. Alla politiska partier i Heby kommun säger ja. Alla
            politiska partier i Uppsala hälsar Heby kommun välkommen till
            Uppsala län. Då är det här, menar vi, en viktig demokratifråga.
            Ta nu vara på entusiasmen och ge inte hebyborna den uppfattningen
            att det engagemang som de visat i en folkomröstning och resultatet
            av folkomröstningen inte spelar någon roll, så att entusiasmen
            avtar. Ta inte den risken! Det är i första hand därför som vi
            motionärer tycker att det är så viktigt att vi nu uttalar att
            det bör gå snabbare att lägga fram ett förslag än det synes nu
            göra.
          </note>
          <note>
            Jag sade alltså att alla partier i Heby står bakom förslaget.
            Jag är nyfiken på vad socialdemokraterna i vårt län egentligen
            säger. Är det så att ni tycker att det är okej att man låter entusiasmen
            slockna? Vad säger miljöpartisterna på Uppsalabänken: Är det okej?
            Är det inte viktigt att ta vara på entusiasmen från folkomröstningen?
          </note>
          <note>
            Fru talman! Jag yrkar bifall till reservation 16 under mom. 19.
          </note>
          <note type="speaker">
            Anf. 137 HELENA HILLAR ROSEN-QVIST (mp) replik:
          </note>
          <note>
            Fru talman! Gunnar Goude är inte här nu, men jag har förvissat
            mig om att alla är överens om att folkomröstningsresultatet i
            Heby skall efterföljas. Det är en självklarhet. Det finns få som
            är så starka folkomröstningsförespråkare som Miljöpartiet. Det
            borde
          </note>
          <note>
            Harald Nordlund veta. Vi har dessutom en vilja att stärka folkomröstningsinstitutet.
            Jag undrar om de andra partierna är beredda att ställa upp på
            att det inte är kommunfullmäktige som skall avgöra utan folket,
          </note>
          <note>
            10 % av de röstberättigade, som skall få avgöra om en folkomröstning
            skall hållas. Nu har en folkomröstning hållits. Jag väntar också
            på svar från socialdemokraterna. Jag vet att det finns tongångar
            i Västmanland som är lite oroande.
          </note>
          <note type="speaker">
            Anf. 138 HARALD NORDLUND (fp) replik:
          </note>
          <note>
            Fru talman! En självklar slutsats av detta borde vara att Miljöpartiet
            sluter upp bakom motionen och faktiskt yrkar bifall till den för
            att, som jag tidigare sagt, ta vara på entusiasmen i Heby kommun.
            Låt oss visa hebyborna att det är viktigt med en folkomröstning
            och att det är viktigt att vi tar vara på deras engagemang.
          </note>
          <note type="speaker">
            Anf. 139 HELENA HILLAR ROSEN-QVIST (mp) replik:
          </note>
          <note>
            Fru talman! Dessvärre handlar inte motionen om folkomröstningen
            utan om hur regeringen skall handla när den handlägger det här
            ärendet, man skall ta tillbörlig hänsyn, om det skall ske skyndsamt
            och hur man skall se på det. Jag kan se att en helt vanlig beredning
            av ärendet, såsom det är tänkt och med den noggrannhet som krävs,
            t.o.m. stärker möjligheterna för att det kommer att gå precis
            den väg som ni önskar.
          </note>
          <note>
            Att skyndsamt behandla detta kan leda till en viss slarvighet,
            att man ger efter för påtryckningar från socialdemokraterna i
            Västmanland, att man tycker att det är så känsligt att man låter
            bli att behandla det eller att man väntar på en regional utredning.
            Jag tror att det kan vara precis tvärtom mot vad Harald
          </note>
          <note>
            Nordlund säger.
          </note>
          <note type="speaker">
            Anf. 140 HARALD NORDLUND (fp) replik:
          </note>
          <note>
            Fru talman! Risken nu är att man sänder ut signaler om att det
            föreligger stor tveksamhet i sakfrågan.
          </note>
          <note>
            Det är det som är allvarligt.
          </note>
          <note>
            Vi föreslår inte att man skulle slarva över frågan.
          </note>
          <note>
            Skyndsamhet behöver inte medföra slarv.
          </note>
          <note type="speaker">
            Anf. 141 MAGNUS JACOBSSON (kd) replik:
          </note>
          <note>
            Fru talman! Jag hade inte tänkt att förlänga debatten om Heby
            alltför mycket, men som riksdagsman för kristdemokraterna i Västmanland
            och efter ha talat med partiet på distriktssidan, folk i Heby
            kommun och kommunpolitiker konstaterar jag att det finns en stor
            oro över att folkomröstningsresultatet inte kommer att beaktas.
          </note>
          <note>
            Att socialdemokraterna sin vana trogen gräver ned frågan i en
            utredning är lätt att förstå, det händer också med mycket annat.
            Att kristdemokrater, moderater, folkpartister och centerpartister
            säger att man skall beakta folkviljan är inte heller så svårt
            att förstå, det brukar vi göra. Men det som förvånar är Miljöpartiet.
          </note>
          <note>
            I Heby har Miljöpartiet talat för folkomröstning.
          </note>
          <note>
            Man har upplevt Miljöpartiet som positivt. Men när frågan kommer
            upp i form av en motion till utskottet säger man nej. I Heby är
            oron rätt stor över den här frågan.
          </note>
          <note>
            Jag vill yrka bifall till reservation nr 16. Jag hoppas och önskar
            också att Miljöpartiet gjorde sammalunda. I Heby vill man ha besked
            så fort som möjligt.
          </note>
          <note>
            När det gäller en del praktiska problem som har lyfts fram finns
            det redan i dag avtal mellan landstingen i både Västmanland och
            Uppland. Det mesta talar nog för att frågan bör kunna beredas
            rätt så snabbt.
          </note>
          <note>
            Jag hoppas att folkviljan i Heby skall beaktas.
          </note>
          <note type="speaker">
            Anf. 142 HELENA HILLAR ROSEN-QVIST (mp) replik:
          </note>
          <note>
            Fru talman! Jag får tydligen svara för Miljöpartiet.
          </note>
          <note>
            De andra partierna kan jag inte svara för.
          </note>
          <note>
            Utskottsmajoriteten har sagt att vi har en viss tilltro till
            att det här ärendet kommer att behandlas som det bör, nämligen
            att man tar hänsyn till resultatet av folkomröstningen.
          </note>
          <note>
            Däremot undrar jag om Magnus Jacobsson menar att det är riksdagen
            som skall avgöra denna fråga. Det låter nästan så, eftersom den
            ena talaren efter den andra tar upp frågan som om motionen gällde
            folkomröstningen, som om motionen inte gällde att man är tveksam
            till om ärendet skall behandlas skyndsamt eller ej.
          </note>
          <note>
            Vi pratar om olika saker. Det är bara att läsa innantill vad
            motionen handlar om. Man är ängslig för att folkomröstningsresultatet
            inte skall följas. Det är inte fråga om vad resultatet av folkomröstningen
            blev eller om resultatet skall följas eller ej. Här är det fråga
            om ord och tolkningar av begreppen tillbörligt och skyndsamt.
          </note>
          <note type="speaker">
            Anf. 143 MAGNUS JACOBSSON (kd) replik:
          </note>
          <note>
            Fru talman! Det är helt korrekt. Det är inte riksdagen utan det
            är regeringen som efter utredning av
          </note>
          <note>
            Kammarkollegiet som skall avgöra frågan. Men det finns fortfarande
            en stor oro i Heby över hur resultatet skall följas. Om denna
            kammare fattar det beslut som motionen innebär, vilket den kan
            göra om Miljöpartiet ändrar sig, vore det en mycket kraftig signal
            från kammaren till regeringen om vad vi tycker vore ett vettigt
            beslut.
          </note>
          <note>
            När det gäller rikets indelning är det regeringen som fattar
            beslut. Det är jag och alla i Heby mycket medvetna om. Men jag
            skulle ändå önska att hebybornas vilja beaktades. Jag tror att
            detta vore en bra signal.
          </note>
          <note type="speaker">
            Anf. 144 HELENA HILLAR ROSEN-QVIST (mp) replik:
          </note>
          <note>
            Fru talman! Magnus Jacobsson hänvisade till att det är regeringen
            som avgör. Jag anser att frågan är avgjord. Den har avgjorts i
            en folkomröstning. Jag vill i så fall lägga avgörandet på kommunen.
          </note>
          <note>
            Frågan är avgjord. Hur det sedan skall gå till är en sak som
            skall beredas. Det anger kanske den riktning som jag tycker att
            det hela skall ta. Det är inte fråga om ifall folkomröstningens
            resultat skall beaktas. Det gäller snarare hur det skall gå till.
            Jag förstår att det kan ta sin tid.
          </note>
          <note type="speaker">
            Anf. 145 MAGNUS JACOBSSON (kd) replik:
          </note>
          <note>
            Fru talman! Den formella gången är fortfarande så att det är
            regeringen som beslutar, och det finns fortfarande en oro. Det
            är ju glädjande att Miljöpartiet anser att frågan redan är avgjord,
            men då får ni gärna trycka på samma knapp som jag - tyvärr den
            röda knappen i det här fallet. Det hade varit glädjande och det
            hade gett den signal som hebyborna vill ha. Jag tror även att
            Miljöpartiets trovärdighet då hade ökat.
          </note>
          <note>
            Nu säger man att man är för, men det händer inte mycket mera.
          </note>
          <note type="speaker">
            Anf. 146 MATS BERGLIND (s):
          </note>
          <note>
            Fru talman! Det har efterlysts åsikter om och synpunkter från
            samtliga partirepresentanter från Uppsala län på hur vi ställer
            oss i den här frågan.
          </note>
          <note>
            För vår del har vi aldrig motsatt oss den principen att man skall
            rätta sig efter en folkomröstning. Däremot - vilket jag tycker
            är ganska viktigt och som också den här debatten har visat - har
            historien om
          </note>
          <note>
            Hebys länstillhörighet varit en infekterad fråga under många
            års tid, mer eller mindre - det skall erkännas -
          </note>
          <note>
            men frågan har hela tiden funnits med. Det är aldrig bra för
            en kommun att ha sådana spänningar inom sig när det gäller den
            här typen av frågor. Det har erfarenheten visat.
          </note>
          <note>
            Nu har folkomröstningen hållits. 60 % av kommuninvånarna har
            sagt ja till att byta län till Uppsala län och närmare 40 % har
            sagt nej. Då kvarstår frågan: Hur får vi en så stor enighet som
            möjligt så att så många som möjligt blir nöjda med slutresultatet?
          </note>
          <note>
            Ett av de viktigaste argumenten när regeringen skall avgöra frågan
            är att det förutom ett folkomröstningsutslag finns en tydlig utredning
            av vad detta får för konsekvenser. Frågan får inte leva vidare
            år efter år, därför att det finns de som är missnöjda och säger:
          </note>
          <note>
            Det där var en tillfällig opinion i en folkomröstning.
          </note>
          <note>
            Konsekvenserna utreddes aldrig ordentligt.
          </note>
          <note>
            Mer eller mindre hälften av kommuninvånarna får inte vara missnöjda.
            Det vore det absolut sämsta, och det borde vi allihop vara överens
            om som tycker att hebyborna nu skall få ett slut på frågan i så
            bred enighet som möjligt. När regeringen till sist har fattat
            sitt beslut skall det också finnas ett underlag som gör att alla
            känner tillit till det.
          </note>
          <note>
            Detta är absolut en av de viktigaste delarna i detta.
          </note>
          <note>
            Jag har stort förtroende för Kammarkollegiet som skall göra utredningen
            när det gäller en allsidig belysning av vilka konsekvenserna blir.
            Regeringens ansvar är att se till helheten och inte bara till
            ett folkomröstningsresultat i Heby kommun.
          </note>
          <note>
            Den motion som det har hänvisats till är just den springande
            punkten, för att hebyborna snart vill ha ett svar på sina frågor
            förstår vi alla. Många talar om entusiasmen från hebyborna, och
            sedan vill man glömma de 40 % som sade nej i folkomröstningen.
          </note>
          <note>
            Låt entusiasmen komma fram när det finns ett underlag som bevisar
            att regeringen har väl på fötter när man väl fattar sitt beslut.
            Vad som står i motionen är att folkomröstningen skall vara helt
            vägledande. Om den hade varit helt vägledande hade det inte behövts
            någon utredning eller något underlag, utan då hade det bara varit
            folkomröstningsresultatet som hade gällt. Jag har nu så gott jag
            har kunnat försökt att förklara varför jag inte tycker att det
            är rätt väg att gå.
          </note>
          <note>
            Jag tycker att det är synd att det blir en politisk debatt om
            hanteringen av denna fråga i det läge då man har klarat av att
            få en politisk enighet i Heby om att rätta sig efter folkomröstningsresultatet
            och att göra en gemensam ansökan om att få byta län.
          </note>
          <note type="speaker">
            Anf. 147 PER BILL (m):
          </note>
          <note>
            Fru talman! Under mina många besök i Heby har jag träffat många
            äldre män och kvinnor som har berättat för mig om folkomröstningsresultatet
            1971. I
          </note>
          <note>
            samband med kommunsammanslagningen i Heby genomfördes en folkomröstning
            om Östervåla och
          </note>
          <note>
            Harbo, alltså två delar av nuvarande Heby kommun.
          </note>
          <note>
            De ville tillhöra Uppsala. Det var faktiskt över 90 %
          </note>
          <note>
            som ville tillhöra Uppsala kommun, och ändå gick politikerna
            samman och struntade i folkomröstningens resultat. Då tycker jag
            att det är väldigt lätt att förstå att man blir orolig, och än
            mer orolig när man hör Mats Berglind här tala om att vi också
            måste ta hänsyn till de 40 procenten, att detta med folkromröstning
            inte skall vara det allena saligrådande osv.
          </note>
          <note>
            Jag skulle vilja avsluta med att ställa samma fråga som Lennart
            Hedquist ställde till Birgitta Lejon och som hon inte vågade svara
            på. Om Kammarkollegiets utredning visar att detta skulle vara
            en bra idé och att det skulle fungera, är Mats Berglind då beredd
            att snabbt fatta ett beslut och följa folkomröstningens resultat?
          </note>
          <note type="speaker">
            Anf. 148 MATS BERGLIND (s):
          </note>
          <note>
            Fru talman! Jag tänker definitivt inte göra mig till tolk för
            statsrådet Britta Lejon. Jag har stor förståelse för att hon har
            en väldigt låg profil i frågan under utredningens gång av precis
            samma anledning som jag har anfört. Hon vill nämligen inte på
            något sätt göra antydningar om att regeringen redan har bestämt
            si eller så, vilket återigen skulle röra upp stämningen, utan
            hon vill avvakta utredningen och komma med sitt förslag väl grundat.
          </note>
          <note>
            Om Per Bill frågar hur jag personligen ser på valresultatet i
            folkomröstningen och om utredningarna visar att det inte finns
            några som helst problem utan är fullt genomförbart utan att det
            får några allvarligare konsekvenser för några andra, så vill jag
            som riksdagsledamot och privatperson hälsa Heby kommun välkommen
            till Uppsala län.
          </note>
          <note type="speaker">
            Anf. 149 PER BILL (m):
          </note>
          <note>
            Fru talman! Det allra sista var ju väldigt positivt, att Mats
            Berglind såsom riksdagsman inte ser några problem med att hälsa
            Heby kommun välkommen till
          </note>
          <note>
            Uppsala län och därmed följa folkviljan.
          </note>
          <note>
            Däremot håller jag inte med om det som han säger om minister
            Britta Lejon, därför att hon är ju också demokratiminister. Det
            är väl ganska uppseendeväckande av en demokratiminister att inte
            våga uttala sig om huruvida man skall följa ett folkomröstningsresultat
            eller inte. En av de viktigaste och mest vitala delarna som vi
            har i vår demokrati för tillfället är ju de lokala folkomröstningarna.
            Här tycker jag att hon skulle ha kunnat ha mycket principiella
            ställningstaganden.
          </note>
          <note type="speaker">
            Anf. 150 MATS BERGLIND (s):
          </note>
          <note>
            Fru talman! Att Per Bill tycker att detta är så enkelt därför
            att Per Bill redan har bestämt sig, betyder ju inte att ett statsråd
            som har något större ansvar, för att uttrycka mig försiktigt,
            inte skall ligga ganska lågt i sådana här frågor. Det kanske är
            just därför att hon är demokratiminister som hon så noggrant har
            lyssnat på företrädarna från Heby kommun om hur folkomröstningen
            har gått. Men hon kommer också att noggrant studera vad utredningen
            säger. Därefter kommer hon med all sannolikhet att bilda sig en
            uppfattning och presentera regeringens förslag. I mina ögon har
            hon som demokratiminister - jag kanske är något mer partisk i
            frågan - skött det här alldeles utmärkt.
          </note>
          <note type="speaker">
            Anf. 151 RIGMOR AHLSTEDT (c):
          </note>
          <note>
            Fru talman! Jag tycker att det är lite märkligt att
          </note>
          <note>
            Mats Berglind säger att det inte är en politisk fråga.
          </note>
          <note>
            De frågor som vi behandlar här i riksdagen och de frågor som
            man behandlar i kommunfullmäktigeförsamlingar är politiska frågor,
            så jag tycker inte att
          </note>
          <note>
            Matsf Berglind skall gömma dig bakom den åsikten.
          </note>
          <note>
            När det gäller folkomröstningar är det anmärkningsvärt att från
            en ledamot i konstitutionsutskottet få höra att det är bra med
            folkomröstningar, men att gå från ord till handling - nej, det
            vill man inte vara med om.
          </note>
          <note>
            Det här är en väldigt långdragen fråga i Heby kommun. Man har
            inte på något sätt bortsett från vilka konsekvenser det skulle
            innebära för Heby kommun, utan man har lagt fram faktaupplysningar
            som visar på fördelar men också på nackdelar. Man har visat att
            man kulturellt, näringsgeografiskt och arbetsmässigt tillhör Uppland.
          </note>
          <note>
            Vi från Uppsalabänken har tillsammans i dag återigen suttit ned
            och lyssnat på samtliga politiska partier från Heby kommun, som
            har enats om att framföra denna åsikt. Jag tycker att det vore
            märkligt om vi från Uppsalabänken inte samstämt skulle kunna tillstyrka
            Heby kommuns begäran. Det skulle ge en riktig kick för att visa
            att vi menar allvar när vi genomför folkomröstningar också i andra
            frågor.
          </note>
          <note type="speaker">
            Anf. 152 MATS BERGLIND (s):
          </note>
          <note>
            Fru talman! Det får vara märkligt eller inte i Rigmor Ahlstedts
            öron och ögon, men jag har så gott jag har kunnat försökt att
            förklara varför jag och vi socialdemokrater har tagit den ställning
            som vi har gjort.
          </note>
          <note>
            Lilian Virgin tog också upp frågan utifrån bostadsutskottets
            perspektiv när utskottet behandlade frågan.
          </note>
          <note>
            Det är nästan så att man börjar bli lite orolig för att det finns
            någonting som kan komma fram i utredningen som stör på något sätt.
            Man får nästan den känslan. Jag hoppas verkligen att det inte
            är sant.
          </note>
          <note>
            Det som jag tycker är lite märkligt är det tonläge som Rigmor
            Ahlstedt använder i den här debatten.
          </note>
          <note>
            Rigmor Ahlstedt sade i sitt inledningsanförande att
          </note>
          <note>
            Kammarkollegiet skulle utreda frågan och att man vet väl att
            byråkrater jobbar långsamt. Använder man den tonen i en debatt
            i en sådan här fråga är det inte bara ganska kränkande mot de
            tjänstemän som med all sannolikhet gör sitt bästa för att komma
            fram med en allsidig och bra utredning, utan man sår också ett
            frö till misstro om att man kommer att rätta sig efter de demokratiska
            ordningar som finns. Det tycker jag är djupt olyckligt, eftersom
            alla har varit så eniga om att man vill få en lösning för Hebybornas
            bästa och för framtiden.
          </note>
          <note type="speaker">
            Anf. 153 RIGMOR AHLSTEDT (c):
          </note>
          <note>
            Fru talman! För hebybornas bästa är naturligtvis att yrka bifall
            till deras egen begäran.
          </note>
          <note type="speaker">
            Anf. 154 MATS BERGLIND (s):
          </note>
          <note>
            Fru talman! Så enkelt kanske man kan hantera frågor när man bara
            vill vara lite lagom opportunistisk och stå på några av medborgarnas
            i Heby sida.
          </note>
          <note>
            Men för att få ett så bra underlag som möjligt för att komma
            fram till ett beslut som innebär en bra lösning, tycker jag att
            det är värt varenda dags fördröjning under månaderna framöver
            fram till beslutet.
          </note>
          <note type="speaker">
            Anf. 155 HARALD NORDLUND (fp):
          </note>
          <note>
            Fru talman! Jag tycker att våra farhågor har besannats här. Miljöpartiet
            sade för en stund sedan att frågan är avgjord. Det här kunde man
            föra över till
          </note>
          <note>
            Heby kommun att genomföra. Jag hoppas att jag uppfattade det
            rätt. Mats Berglind säger nu att vi inte bara skall se till folkomröstningsresultatet
            utan att vi också måste väga in andra hänsyn här.
          </note>
          <note>
            Här finns alltså helt olika syn på frågan. Det gör att det nu
            finns särskilt stor anledning för Miljöpartiet och Vänsterpartiet
            att ansluta sig till den här motionen. Argumenten för att skynda
            på frågan är starka mot bakgrund av vad vi har hört av Mats Berglind.
          </note>
          <note type="speaker">
            Anf. 156 MATS BERGLIND (s):
          </note>
          <note>
            Fru talman! Ja, det är klart, vill man inte ha en allsidig belysning,
            en ordentlig utredning och en sakdebatt utan mer försöka ha något
            slags politisk pajkastning, då skall man rösta på Harald Nordlunds
            förslag.
          </note>
          <note>
            Då kanske någon vinner en liten poäng. Men vill man göra det
            här seriöst och få ett bra avslut på den här frågan så skall de
            som är berörda, och det är väl ändå framför allt Hebyborna, känna
            att det här har gåtts igenom ordentligt och noggrant med full
            respekt både för vad utredningar och folkomröstningar har givit
            för resultat.
          </note>
          <note type="speaker">
            Anf. 157 HARALD NORDLUND (fp):
          </note>
          <note>
            Fru talman! Då måste jag ställa en fråga till Mats
          </note>
          <note>
            Berglind och be om en kommentar till Miljöpartiets ställningstagande.
            Ni har tydligt markerat att ni haft en samsyn när frågan behandlades
            i utskottet. Här i kammaren redovisar ni nu helt olika syn på
            frågan.
          </note>
          <note>
            Den är i princip avgjord men låt den ta tid, säger
          </note>
          <note>
            Miljöpartiet. Mats Berglind säger: Vi vet inte hur det här går.
            Vi har folkomröstningen å ena sidan men vi måste å andra sidan
            också titta på andra faktorer. Det här gör mig mycket orolig.
          </note>
          <note type="speaker">
            Anf. 158 MATS BERGLIND (s):
          </note>
          <note>
            Fru talman! Jag får väl stå ut med att ha gjort Harald Nordlund
            orolig. Det viktigaste tror jag ändå är att vi inte gör Hebyborna
            oroligare än de redan är efter det uttalandet.
          </note>
          <note>
            Jag tror alltså att det är oerhört viktigt att den här frågan
            behandlas så seriöst som regeringen nu faktiskt har föreslagit.
            Jag tror att vi är helt eniga när det gäller själva vikten med
            folkomröstningen. Men har vi redan sagt att den är helt avgörande
            som många vill ha det till, att det är den som avgör frågan? Då
            skulle vi ju inte ha gjort någon kompletterande utredning över
            huvud taget, och Kammarkollegiet skulle inte fått det här uppdraget.
            Det är det som är den stora skillnaden.
          </note>
          <note>
            Men, som sagt, för min del är jag ganska hoppfull om att den
            här frågan får ett lyckligt slut även om det tar någon månad.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU6 Vissa frågor om jämställdhet
          </note>
          <note>
            Mom. 1 (mål för jämställdhetspolitiken)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 2 (inriktning av jämställdhetspolitiken)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            3. res. 3 (fp)
          </note>
          <note>
            Förberedande votering:
          </note>
          <note>
            68 för res. 2
          </note>
          <note>
            13 för res. 3
          </note>
          <note>
            224 avstod
          </note>
          <note>
            44 frånvarande
          </note>
          <note>
            Kammaren biträdde res. 2.
          </note>
          <note>
            Anna Lilliehöök (m) anmälde att hon avsett att rösta ja men markerats
            som frånvarande.
          </note>
          <note>
            Huvudvotering:
          </note>
          <note>
            224 för utskottet
          </note>
          <note>
            70 för res. 2
          </note>
          <note>
            14 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 38 kd, 16 c, 16 mp
          </note>
          <note>
            För res. 2: 70 m
          </note>
          <note>
            Avstod: 1 kd, 13 fp
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 7 (ny utredning om lönediskriminering)
          </note>
          <note>
            1. utskottet
          </note>
          <note>
            2. res. 9 (fp)
          </note>
          <note>
            Votering:
          </note>
          <note>
            224 för utskottet
          </note>
          <note>
            14 för res. 9
          </note>
          <note>
            70 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 35 v, 39 kd, 16 c, 16 mp
          </note>
          <note>
            För res. 9: 1 m, 13 fp
          </note>
          <note>
            Avstod: 69 m, 1 v
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 9 (jämställdhetslagens tillämpningsområde)
          </note>
          <note>
            1. utskottet
          </note>
          <note>
            2. res. 12 (v)
          </note>
          <note>
            Votering:
          </note>
          <note>
            185 för utskottet
          </note>
          <note>
            51 för res. 12
          </note>
          <note>
            72 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 39 kd, 16 c, 11 fp, 1 mp
          </note>
          <note>
            För res. 12: 36 v, 15 mp
          </note>
          <note>
            Avstod: 70 m, 2 fp
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 10 (regionalt jämställdhetsarbete)
          </note>
          <note>
            1. utskottet
          </note>
          <note>
            2. res. 13 (v)
          </note>
          <note>
            Votering:
          </note>
          <note>
            186 för utskottet
          </note>
          <note>
            52 för res. 13
          </note>
          <note>
            70 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 39 kd, 16 c, 13 fp
          </note>
          <note>
            För res. 13: 36 v, 16 mp
          </note>
          <note>
            Avstod: 70 m
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 11 (JämO:s uppdrag i övrigt)
          </note>
          <note>
            1. utskottet
          </note>
          <note>
            2. res. 15 (mp)
          </note>
          <note>
            Votering:
          </note>
          <note>
            222 för utskottet
          </note>
          <note>
            16 för res. 15
          </note>
          <note>
            70 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 39 kd, 16 c, 13 fp
          </note>
          <note>
            För res. 15: 16 mp
          </note>
          <note>
            Avstod: 70 m
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 14 (opinionsbildning kring föräldraledighet)
          </note>
          <note>
            1. utskottet
          </note>
          <note>
            2. res. 17 (kd)
          </note>
          <note>
            Votering:
          </note>
          <note>
            185 för utskottet
          </note>
          <note>
            39 för res. 17
          </note>
          <note>
            83 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 15 c, 16 mp
          </note>
          <note>
            För res. 17: 39 kd
          </note>
          <note>
            Avstod: 70 m, 13 fp
          </note>
          <note>
            Frånvarande: 13 s, 12 m, 7 v, 3 kd, 3 c, 4 fp
          </note>
          <note>
            Mom. 16 (meritvärdering m.m.)
          </note>
          <note>
            1. utskottet
          </note>
          <note>
            2. res. 19 (kd)
          </note>
          <note>
            Votering:
          </note>
          <note>
            200 för utskottet
          </note>
          <note>
            38 för res. 19
          </note>
          <note>
            70 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 1 kd, 16 c, 13 fp, 16 mp
          </note>
          <note>
            För res. 19: 38 kd
          </note>
          <note>
            Avstod: 70 m
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 17 (mansrollen)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Votering:
          </note>
          <note>
            217 för utskottet
          </note>
          <note>
            16 för res. 20
          </note>
          <note>
            74 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 38 kd, 16 c, 9 fp
          </note>
          <note>
            För res. 20: 16 mp
          </note>
          <note>
            Avstod: 70 m, 4 fp
          </note>
          <note>
            Frånvarande: 13 s, 12 m, 7 v, 4 kd, 2 c, 4 fp
          </note>
          <note>
            Mom. 19 (åtgärder för invandrarkvinnor)
          </note>
          <note>
            1. utskottet
          </note>
          <note>
            2. res. 22 (c, kd)
          </note>
          <note>
            Votering:
          </note>
          <note>
            179 för utskottet
          </note>
          <note>
            55 för res. 22
          </note>
          <note>
            73 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 36 v, 9 fp, 15 mp
          </note>
          <note>
            För res. 22: 39 kd, 16 c
          </note>
          <note>
            Avstod: 68 m, 4 fp, 1 mp
          </note>
          <note>
            Frånvarande: 13 s, 13 m, 7 v, 3 kd, 2 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU15 Personuppgiftslagen
          </note>
          <note>
            Kammaren biföll utskottets hemställan.
          </note>
          <note>
            BoU4 Plan- och byggfrågor
          </note>
          <note>
            Mom. 2 (handelsändamålet i detaljplan)
          </note>
          <note>
            1. utskottet
          </note>
          <note>
            2. res. 1 (kd, m, fp)
          </note>
          <note>
            Votering:
          </note>
          <note>
            185 för utskottet
          </note>
          <note>
            121 för res. 1
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 16 c, 15 mp
          </note>
          <note>
            För res. 1: 69 m, 39 kd, 13 fp
          </note>
          <note>
            Avstod: 1 m
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp, 1 mp
          </note>
          <note>
            Margit Gennser (m) anmälde att hon avsett att rösta nej men markerats
            ha avstått från att rösta.
          </note>
          <note>
            Mom. 3 (stormarknadsetableringar)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            209 för utskottet
          </note>
          <note>
            20 för res. 3
          </note>
          <note>
            79 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 33 v, 39 kd, 16 c, 2 fp
          </note>
          <note>
            För res. 3: 1 m, 3 v, 16 mp
          </note>
          <note>
            Avstod: 68 m, 11 fp
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 4 (beslut med regionala konsekvenser)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            271 för utskottet
          </note>
          <note>
            36 för res. 4
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 39 kd, 15 c, 13 fp, 16 mp
          </note>
          <note>
            För res. 4: 36 v
          </note>
          <note>
            Avstod: 1 c
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 7 (barns och ungdomars intressen vid planeringen)
          </note>
          <note>
            1. utskottet
          </note>
          <note>
            2. res. 5 (v, kd, mp, c, fp)
          </note>
          <note>
            Votering:
          </note>
          <note>
            188 för utskottet
          </note>
          <note>
            120 för res. 5
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m
          </note>
          <note>
            För res. 5: 36 v, 39 kd, 16 c, 13 fp, 16 mp
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 8 (obligatoriska boendeplaneringsprogram)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            272 för utskottet
          </note>
          <note>
            36 för res. 6
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 39 kd, 16 c, 13 fp, 16 mp
          </note>
          <note>
            För res. 6: 36 v
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 9 (hushållningen med vatten)
          </note>
          <note>
            1. utskottet
          </note>
          <note>
            2. res. 7 (kd, c)
          </note>
          <note>
            Votering:
          </note>
          <note>
            252 för utskottet
          </note>
          <note>
            56 för res. 7
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 36 v, 13 fp, 15 mp
          </note>
          <note>
            För res. 7: 39 kd, 16 c, 1 mp
          </note>
          <note>
            Frånvarande: 13 s, 12 m, 7 v, 3 kd, 2 c, 4 fp
          </note>
          <note>
            Mom. 12 (riktlinjer för framtidens stadsbyggande)
          </note>
          <note>
            1. utskottet
          </note>
          <note>
            2. res. 9 (kd, c)
          </note>
          <note>
            Votering:
          </note>
          <note>
            252 för utskottet
          </note>
          <note>
            55 för res. 9
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 36 v, 13 fp, 15 mp
          </note>
          <note>
            För res. 9: 39 kd, 15 c, 1 mp
          </note>
          <note>
            Frånvarande: 13 s, 12 m, 7 v, 3 kd, 3 c, 4 fp
          </note>
          <note>
            Mom. 19 (länstillhörigheten för Heby kommun)
          </note>
          <note>
            1. utskottet
          </note>
          <note>
            2. res. 16 (kd, m, c, fp)
          </note>
          <note>
            Votering:
          </note>
          <note>
            169 för utskottet
          </note>
          <note>
            137 för res. 16
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 35 v, 16 mp
          </note>
          <note>
            För res. 16: 69 m, 39 kd, 16 c, 13 fp
          </note>
          <note>
            Avstod: 1 v
          </note>
          <note>
            Frånvarande: 13 s, 13 m, 7 v, 3 kd, 2 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            Kammaren beslutade på förslag av tredje vice talmannen att återstående
            ärenden på dagens föredragningslista fick avgöras i ett sammanhang
            vid arbetsplenum torsdagen den 11 mars.
          </note>
          <note>
            10 § Kustbevakningen, m.m.
          </note>
          <note>
            Föredrogs
          </note>
          <note>
            Försvarsutskottets betänkande 1998/99:FöU2
          </note>
          <note>
            Kustbevakningen, m.m.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 11 mars.)
          </note>
          <note>
            11 § Totalförsvarsplikten
          </note>
          <note>
            Föredrogs
          </note>
          <note>
            Försvarsutskottets betänkande 1998/99:FöU4
          </note>
          <note>
            Totalförsvarsplikten
          </note>
          <note type="speaker">
            Anf. 159 LARS ÅNGSTRÖM (mp):
          </note>
          <note>
            Fru talman, ärade ledamöter, protokollsläsare!
          </note>
          <note>
            1990-talet har uppvisat en helt makalös utveckling på det säkerhetspolitiska
            området, inte minst i vårt eget närområde. Sovjetunionen har upphört
            att existera,
          </note>
          <note>
            Warszawapakten har upplösts och som en följd av detta har vi
            också sett hur militärutgifterna har minskat dramatiskt. De har
            mer än halverats i Europa, de har minskat med över 80 % i Ryssland,
            och i land efter land har man avskaffat värnpliktsarméerna.
          </note>
          <note>
            Mot bakgrund av det här har Miljöpartiet krävt att också Sverige
            skall minska sina militärutgifter. Med undantag för 1990 och 1991
            har de aldrig varit högre än de är i dag, över 100 miljoner kronor
            per dygn.
          </note>
          <note>
            Miljöpartiet har krävt att vi skall vidga hotbilden och identifiera
            och hantera också de icke-militära hoten. Vi har krävt en avveckling
            av invasionsförsvaret. Vi har krävt en nedmontering av en överdimensionerad
            militär apparat. Vi har krävt omförhandling och avbeställningar
            av militär materiel. Vi har krävt en avveckling av den allmänna
            värnplikten och en utveckling av en modern försvarspolitik, anpassad
            till
          </note>
          <note>
            2000-talets behov.
          </note>
          <note>
            Fru talman! Det är inte utan tillfredsställelse som jag kan notera
            att Miljöpartiet på flera punkter har fått gehör för sina krav.
            Redan 1996 skrevs i försvarsbeslutet in formuleringar om en vidgad
            hotbild, och under de senaste månaderna ser vi hur vi också har
            fått gehör för att helt avskriva det militära invasionshotet.
            Vi har fått gehör för att kraftigt minska de militära utgifterna.
            Vi har fått gehör för att montera ned invasionsstrukturerna. Vi
            har fått gehör för att avbeställa, omförhandla och skjuta upp
            de militära materielbeställningarna.
          </note>
          <note>
            Det här är bra, fru talman, men på en punkt råder status quo.
            På en punkt förmår riksdagens övriga partier inte att förhålla
            sig till en föränderlig omvärld, och det gäller beträffande de
            allmänna värnplikten.
          </note>
          <note>
            Trots att den allmänna värnplikten i praktiken inte längre finns
            - för det första omfattar den bara män, för det andra är det för
            närvarande knappt 40 % som kallas in och för det tredje planeras
            under de närmaste åren att bara 15 000 skall kallas in - klamrar
            man sig fast vid att den allmänna värnplikten skall finnas kvar.
          </note>
          <note>
            Trots att den låser fast resurser i en otidsenlig struktur, finns
            den kvar. Trots att den är djupt orättvis
          </note>
          <note>
            - de som vill göra den kanske inte får och de som inte vill kanske
            tvingas fullgöra den - finns den kvar.
          </note>
          <note>
            Trots att den hindrar förnyelsen av en ny försvarspolitik och
            hindrar överföring av resurser från den militära delen till civila
            myndigheter för att hantera de icke-militära hoten, finns den
            kvar.
          </note>
          <note>
            Det är mot den här bakgrunden obegripligt att riksdagens övriga
            partier föreslår en bibehållen allmän värnplikt. Här förmår man
            inte ta konsekvenserna av en föränderlig omvärld. Här står man
            lika tomhänt som när det gäller att ge innehåll till en ny försvarspolitik.
          </note>
          <note>
            Det här är inte bra, fru talman, och det är därför som vi i Miljöpartiet
            reserverar oss under mom. 1 i försvarsutskottets betänkande om
            totalförsvarsplikten.
          </note>
          <note>
            Fru talman! För att kunna svara mot totalförsvarets behov av
            att kunna möta nya icke-militära hot vill vi i stället se en värntjänst
            som bygger på frivillighet. En frivillig värntjänst skall ge en
            relevant utbildning för att möta hot inom ramen för den vidgade
            hotbilden - hot som sönderrostade atomubåtar i
          </note>
          <note>
            Murmansk, IT-sabotage och miljöförstöring.
          </note>
          <note>
            En värntjänst skall vara öppen för både män ock kvinnor. En frivillig
            värntjänst skall också vara en merit genom att jämställas med
            arbete i fråga om tilläggspoäng för högskoleprov. De färdigheter
            och kunskaper som den värntjänstgörande inhämtar och som medför
            civil kompetens skall självklart ges civil dokumentation.
          </note>
          <note>
            Fru talman! De andra partierna hävdar att tvånget till allmän
            värnplikt skulle bidra till att totalförsvarets folkliga förankring
            skulle stärkas, men det är nog många av oss som har uppfattningen
            att verkligheten är annorlunda. Alla de som tvingas att göra allmän
            värnplikt är naturligtvis inte motiverade och inga goda ambassadörer
            för totalförsvaret. Alla de som tvingas göra något som de finner
            helt meningslöst är naturligtvis både omotiverade och på intet
            sätt goda ambassadörer för totalförsvaret.
          </note>
          <note>
            Detta är raka motsatsen till det som Miljöpartiet föreslår, nämligen
            en frivillig värntjänst, där man tar vara på ett totalförsvars
            kanske främsta tillgång, nämligen motivationen. En tvångsinkallad
            civilpliktig eller militär som är omotiverad kan ha aldrig så
            bra och modern utrustning men ändå inte göra bästa möjliga resultat,
            men en starkt motiverad person i en frivillig värntjänst kan naturligtvis
            ge allt just på grund av motivationen.
          </note>
          <note>
            Det är mot den här bakgrunden som jag yrkar bifall till reservationen
            under mom. 1 i detta betänkande.
          </note>
          <note type="speaker">
            Anf. 160 BERIT JÓHANNESSON (v):
          </note>
          <note>
            Fru talman! Vi lever i en föränderlig värld. På många områden
            sker grundläggande omprövningar -
          </note>
          <note>
            så också inom försvaret. Den nya hotbild som nu formas bygger
            inte på invasionshotet utan på hoten mot vårt samhälle i stort,
            risker för miljökatastrofer och risker för att vårt alltmer el-
            och databeroende samhälle skall skadas i grunden. Välfärden och
            demokratin hotas dessutom av massarbetslöshet och ökade orättvisor,
            som kan leda till samhällets förfall i form av segregation, kriminella
            gängbildningar och ökat våld.
          </note>
          <note>
            Det nya försvaret måste utformas utifrån de nya hoten, men vi
            kan också delta i de mycket viktiga fredsbevarande åtgärder runtom
            i världen som är grunden för vår och andras utveckling, som fredsbevarande
            internationell solidaritet genom minröjning, stöd till fredsförhandlingar
            och bevakning av att fredsavtal följs.
          </note>
          <note>
            Men det militära försvaret måste också vara ett stöd för samhället
            i fredstid. När den militära delen av försvaret minskar, som vi
            i Vänsterpartiet har pläderat för och krävt mycket länge, måste
            de som gör den militära värnplikten också minska i antal.
          </note>
          <note>
            Jag förstår mycket väl den oro och den osäkerhet som präglat
            de senaste åren för de unga män och kvinnor som mönstrat men som
            inte har fått göra sin värnplikt.
          </note>
          <note>
            Vi anser att den allmänna värnplikten inte skall utmönstras.
            Även om den militära delen minskas kommer den nya hotbilden på
            sikt att skapa behov av en annan inriktning på värnplikten.
          </note>
          <note>
            Den pliktutredning som arbetar för närvarande kommer att föreslå
            förändringar. Vi vet ännu inte vilka de blir. Därför är det svårt
            att i dagsläget ha bestämda åsikter om detta. Vi får påverka inom
            utredningen och sedan ta ställning till förslagen när de kommer.
          </note>
          <note>
            Vi i Vänsterpartiet ser i förlängningen en allmän samhällsplikt.
            Det skall vara ett alternativ och ett komplement till den militära
            delen och omfatta alla unga män och kvinnor. Det skall vara en
            plikt som gör vårt samhälle starkare och mer robust inför nutida
            och framtida hot. Plikten skall i första hand utnyttjas till att
            ge de unga pojkarna och flickorna möjlighet att få större medvetenhet
            om vuxenlivets villkor, om vikten av social gemenskap och samarbete
            vid de samhälleliga påfrestningar som kan uppstå. Plikten ger
            också möjlighet till fysisk och mental träning i form av konkreta
            arbetsuppgifter t.ex. inom åldringsvård, miljövård och liknande.
            Starka individer ger ett robust samhälle.
          </note>
          <note>
            Det skall vara en utbildning som ökar samhällets totala kunskap
            inom försvaret av hela vår demokrati.
          </note>
          <note>
            Det skall vara en värnplikt som skall öka förståelsen och kunskapen
            mellan grupper i vårt land. Den kan också bli ett kitt. Detta
            är inte minst viktigt när det gäller integrationen av våra invandrare.
          </note>
          <note>
            Man kan uttrycka att den utredningen som nu pågår ändå måste
            se över de ekonomiska och allmänna förutsättningarna för de pojkar
            och flickor som nu gör värnplikten och hur de skall förbättras.
          </note>
          <note>
            När nu den militära och civila värnplikten inte är allmän i vanlig
            bemärkelse måste den civila nyttan av värnplikten lyftas fram.
            Vi vill inte ha en frivillig värnplikt. Vitsen med plikten är
            att den omfattar alla samhällsklasser och alla grupper i samhället.
            Det kan vara lätt att motivera en frivillighet när situationen,
            som nu, är osäker. Men om den är frivillig är det de som är motiverade
            av intresse eller framför allt tradition som gör den militära
            värnplikten.
          </note>
          <note>
            Motivationen måste i stället bygga på att utbildningen är bra,
            att man får en sådan kunskap om det civila samhället som det civila
            samhället behöver och uppskattar och att den enskilde ser det
            som en viktig del i sitt eget liv.
          </note>
          <note>
            Om man går vidare med vår tanke på samhällsplikt är just den
            grundläggande idén att den skall omfatta alla. Den skall ge kunskap
            och skapa möten och gemensamt arbete mellan människor.
          </note>
          <note>
            Men diskussionen i den här frågan får fortsätta.
          </note>
          <note>
            Definitivt beslut fattas när Pliktutredningen ger sitt förslag
            till den framtida pliktens innehåll och omfattning.
          </note>
          <note>
            Fru talman! Med det yrkar jag bifall till utskottets hemställan.
          </note>
          <note type="speaker">
            Anf. 161 AMANDA GRÖNLUND (kd):
          </note>
          <note>
            Fru talman! Frågorna som rör totalförsvarsplikten är mycket viktiga.
            De berör väldigt många unga män i vårt land, och unga kvinnor
            också för all del.
          </note>
          <note>
            Jag har sagt det förut här i talarstolen, och jag säger det igen,
            de män och kvinnor som genomför sin plikttjänstgöring är de bästa
            ambassadörerna för vårt totalförsvar. Det är dessa som gör att
            den folkliga förankringen av försvaret kan bevaras och förstärkas.
          </note>
          <note>
            Det är den bild de får av totalförsvaret som de tar med sig och
            förmedlar ut i samhället och sprider vidare.
          </note>
          <note>
            Fru talman! Vi kristdemokrater är måna om att värna den folkliga
            förankringen av totalförsvaret. I
          </note>
          <note>
            detta är de totalförsvarspliktiga en viktig del.
          </note>
          <note>
            Motionerna i det här betänkandet lyfter upp frågor om förhållandena
            för de totalförsvarspliktiga. Det rör sig om alltifrån utbildningstidens
            längd till det civila meriterande värdet. Många av dessa åtgärder
            är mycket viktiga.
          </note>
          <note>
            Fru talman! Jag tycker att de här åtgärderna är så pass viktiga
            att de förtjänar en bättre behandling än vad utskottet förordar.
            Utskottet har gjort det väldigt enkelt för sig genom att hänskjuta
            alla frågor till den pågående Pliktutredningen. Det är sant att
            det sitter en pliktutredning som ser över vissa frågor, men den
            är inte så omfattande som många låter göra gällande.
          </note>
          <note>
            Framför allt saknas det direktiv som ligger i fas med de övriga
            totalförsvarsbeslut som vi skall ta ställning till i kammaren
            redan nu i vår.
          </note>
          <note>
            Fru talman! Jag tycker att det är mycket beklagligt att inte
            någon representant från regeringen är här. Jag skulle vilja ställa
            en fråga till försvarsministern. Jag undrar när det kommer nya
            direktiv till Pliktutredningen. Eller skall Pliktutredningen fortsätta
            att arbeta utifrån en verklighet som inte längre existerar?
          </note>
          <note>
            Verkligheten just nu är ju att regeringen i den senaste propositionen
            har föreslagit en ganska kraftig minskning av antalet totalförsvarspliktiga.
            Då hamnar detta inte i fas. Men jag får väl återkomma med frågan
            till regeringen vid ett annat tillfälle.
          </note>
          <note>
            Det är väldigt beklagligt att det här inte ligger i fas med de
            beslut som vi kommer att fatta här i riksdagen under våren. Förändringar
            i pliktsystemet skall inte enbart styras av ekonomiska ramar.
            Det är viktigt att få ett hållbart och flexibelt pliktsystem som
            inte är avhängigt av hur stort antal det är som gör sin plikttjänstgöring.
          </note>
          <note>
            Miljöpartiet pläderade tidigare för en frivillig värntjänstgöring.
            Visst är det viktigt att det finns ett inslag av frivillighet,
            men vi kristdemokrater tycker att det är viktigt att vi får de
            bästa unga männen och de bästa unga kvinnorna som skall försvara
            vårt land.
          </note>
          <note>
            Därför bör systemet med en allmän mönstringsplikt ligga fast.
          </note>
          <note>
            Lars Ångström hänvisar till en förändrad hotbild.
          </note>
          <note>
            Men det viktiga är ju, herr talman, att vi får ett pliktsystem
            som håller oavsett hur hotbilden mot vårt land ser ut. Det är
            klart att innehållet kan förändras, men det är viktigt att vidmakthålla
            en grundläggande försvarsförmåga.
          </note>
          <note>
            Jag vill inte föregripa Pliktutredningen. Jag tycker att de skall
            få lite arbetsro, men jag vill poängtera det som jag talade om.
            Jag har inget annat yrkande än bifall till utskottets hemställan.
          </note>
          <note type="speaker">
            Anf. 162 CHRISTER SKOOG (s):
          </note>
          <note>
            Herr talman! Det betänkande som vi nu skall behandla bygger på
            ett antal motioner. Det är tolv motioner som är inlämnade under
            den allmänna motionstiden. I dessa motioner finns det sammanlagt
            18
          </note>
          <note>
            olika yrkanden som finns i utskottets betänkande.
          </note>
          <note>
            Flertalet av de här yrkandena är sådana som vi känner igen sedan
            tidigare. Det är förslag som har funnits tidigare och som riksdagen
            har behandlat för inte så länge sedan och avfärdat.
          </note>
          <note>
            Dock kan man säga att det kommit fram några nya. Det har förekommit
            diskussioner här från riksdagens talarstol om frivillighet i plikten,
            om ekonomisk kompensation och sådant som vi också känner igen
            från debatten tidigare.
          </note>
          <note>
            Som påpekats tidigare finns det en pliktutredning, nämligen 1998
            års pliktutredning. Den arbetar för närvarande. Samtliga partier
            finns med i den, även de partier som har varit upp i talarstolen
            här i kammaren.
          </note>
          <note>
            Mig veterligen finns det all frihet för ledamöterna i utredningen
            att ta fram de frågor som kan vara angelägna för det partiet eller
            den inriktningen man själv företräder.
          </note>
          <note>
            Vi har en allmän värnplikt i Sverige, och det har vi inte för
            skojs skull. Det har vi för att den har prövats sedan lång tid
            och är fast förankrad i det svenska folkdjupet. Det är en allmän
            värnplikt som omfattar alla, men det har aldrig varit så att alla
            har tagits ut till tjänstgöring. Det har funnits olika skäl till
            detta.
          </note>
          <note>
            Det är bara behovet som har fått styra, det behov som behövs
            för det svenska totalförsvaret. Det är inga nyheter och inget
            konstigt i detta.
          </note>
          <note>
            Vi måste också ha en säkerhet i planeringen. Det har vi genom
            att vi har en plikt, en allmän värnplikt, vilken vi måste kunna
            planera för att försvara hela vårt långa land oavsett om det bor
            så många människor som det skulle behövas vid ett eventuellt behov
            att sätta försvaret på fötter.
          </note>
          <note>
            Behovet kan man diskutera. Men i den överenskommelse som finns
            i dag mellan de två ansvarstagande partierna, nämligen Socialdemokraterna
            och
          </note>
          <note>
            Centern, säger man att värnplikten kanske behöver omfatta upp
            till 20 000 personer och under en sexmånadersperiod. Men det skall
            vi fatta beslut om senare i särskild ordning.
          </note>
          <note>
            Det är klart att ersättningen är en mycket viktig del för dem
            som gör sin värnplikt. Det behöver vara någon form av ersättning,
            belöning, men kanske framför allt kanske en merit som ger möjligheter
            till en annan utveckling i det civila livet därefter. Det är något
            som Pliktutredningen diskuterar.
          </note>
          <note>
            Herr talman! Med detta lilla korta anförande vill jag yrka bifall
            till hemställan i försvarsutskottets betänkande i dess helhet
            och avslag på den av Miljöpartiet till betänkandet fogade reservationen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 mars.)
          </note>
          <note>
            12 § Vissa regionalpolitiska frågor
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU7
          </note>
          <note>
            Vissa regionalpolitiska frågor
          </note>
          <note type="speaker">
            Anf. 163 OLA SUNDELL (m):
          </note>
          <note>
            Herr talman! Jag börjar med att yrka bifall till hemställan i
            näringsutskottets betänkande under mom. 1, som behandlar den allmänna
            inriktningen av regionalpolitiken, och avslag på reservationerna
            1 och
          </note>
          <note>
            2 samt bifall till reservation 4 om statlig verksamhet.
          </note>
          <note>
            Politiker kan inte skapa vare sig tillväxt eller nya jobb. Det
            som vi politiker kan och skall åstadkomma är goda förutsättningar
            för tillväxt, jobb, företagande och entreprenörskap. Hur dessa
            förutsättningar ser ut får konsekvenser. Är miljön för tillväxt
            den rätta växer företag, jobb skapas och välståndet stiger. Fel
            inriktning av politiken skapar miljöer som gör att företagen stagnerar,
            nyföretagandet avstannar och kreativiteten avtar. Och så småningom
            ökar arbetslösheten, och antalet jobb minskar. De förutsättningar
            som den förda politiken ger näringsliv och enskilda människor
            är helt avgörande för hur stort välstånd vi kan förvänta oss.
            Enkelt uttryckt: Med en politik som får människor att ta risker,
            sträva efter förkovran, spara, jobba och vilja gå framåt ökar
            möjligheterna till ett bra liv för varje individ varhelst han
            eller hon befinner sig i vårt avlånga land.
          </note>
          <note>
            Det är därför som varje politikers huvuduppgift är just att skapa
            förutsättningar för tillväxt och jobb.
          </note>
          <note>
            Men som alla noterar finns det olika recept på hur detta skall
            gå till. I betänkandet om den allmänna inriktningen av regionalpolitiken
            understryks hur viktigt det är att regional tillväxtpolitik ges
            en utformning och inriktning mot ett generellt bättre företagarklimat
            på bekostnad av olika bidrag. Bidrag bör växlas mot sänkta skatter
            och avgifter. Särskilt viktigt är att små och medelstora företag
            ges möjlighet att starta och växa. Att öppna för konkurrens inom
            den offentliga verksamheten skulle i många fall gynna kvinnors
            företagande och förbättra det regionala företagarklimatet.
          </note>
          <note>
            Ett mer dynamiskt företagarklimat för fler riktiga jobb kräver
            insatser på områden som i första hand inte är den traditionellt
            regionalpolitiska arenan. När det gäller skatterna, arbetsmarknaden,
            Sveriges engagemang i EU, regelförenkling och kunskapsutveckling
            saknar regeringen verktyg för att få i gång och öka drivkraften
            för den enskilde individen eller företaget. Det gäller på såväl
            det regionala som det nationella planet. Goda allmänna konkurrensvillkor
            eller konkurrensneutralitet blir alltmer de viktigaste begreppen
            vare sig man talar med företagare i Sorsele eller i Gnosjö. Man
            vill bort från bidrag och stöd, och därmed skulle regelsystemen
            minska i omfattning liksom antalet handläggare som har att behandla
            bidragsärenden och slutgiltigt avgöra vem som får bidrag, stöd
            eller vad nu alla dessa riktade insatser är inriktade mot.
          </note>
          <note>
            Det här är en plågsam process för många företagare. För att inte
            hamna i en ogynnsam konkurrenssituation måste man försöka få loss
            de bidrag och stöd som står till regionalpolitikens förfogande.
            Det tar tid att bläddra i bidragskatalogerna och författa ansökningar
            på ett korrekt sätt. Samtidigt har man ansvar för produktion och
            försäljning och känner förstås att tiden inte riktigt räcker till.
            Större företag har bättre möjligheter att kunna tillgodogöra sig
            bidragssystemet. Man kan avdela en anställd, eller också kanske
            man har en hel avdelning som sysslar med dylika uppgifter. Allt
            det här jag beskriver visar på problematiken med att vissa får
            och andra inte får sin ansökan bifallen. Konkurrensen sätts ur
            spel och kan leda till att företag utan stöd slås ut.
          </note>
          <note>
            Jordbruket är en grundförutsättning för en levande landsbygd.
            Men också för jordbrukets del är det hur tydligt som helst att
            i vart fall jämbördiga konkurrensförhållanden är en absolut nödvändighet
            för att behålla det svenska jordbruket. Här har en utredning slagit
            fast behovet av konkurrensneutralitet med i första hand våra grannländer
            för att inte äventyra det svenska jordbrukets framtid. Vi moderater
            anser att de förändringar som föreslås i den s.k. Björkska utredningen
            i allt väsentligt måste genomföras och det skyndsamt. Sänkt skatt
            på diesel och elenergi förbättrar möjligheten att behålla livsmedelsproduktion
            inom landet, och det ger gles- och landsbygd välbehövliga arbetstillfällen.
            De här kostnadssänkningarna är en utmärkt regionalpolitik, men
            från regeringen hörs inte ett ljud. Det var en enig riksdag som
            beställde utredningen för att klarlägga jordbrukets konkurrensvillkor.
            Men när det gäller att gå från ord till handling och lägga fram
            förslag till förbättringar för jordbrukssektorn hörs ingenting
            från regeringen.
          </note>
          <note>
            Herr talman! Vi behöver handling, vi behöver förslag och inte
            fler eller mer av samtalsgrupper.
          </note>
          <note>
            Antalet regler och lagar som styr företagandet måste minska.
            Förenkla för näringsidkaren! Småföretagsdelegationen har lämnat
            ett omfattande material till förändringar - enligt min mening
            i rätt riktning -
          </note>
          <note>
            och de flesta av dessa förslag kan med omedelbar verkan genomföras.
            Just att förenkla regelsystemen måste ges högsta politiska prioritet.
            Exempel på regelförenklingar är förbättringar i momsuppbörd och
            skattekonton, F-skattsedel och enklare självdeklarationer. Alla
            företagare runt om i Sveriges land väntar på förslag från regeringen
            i den här riktningen. Gör något i den här riktningen för att underlätta
            för företagaren! Förslagen kostar i stort sett ingenting. Det
            är i stort sett att trycka på knappen.
          </note>
          <note>
            Jag undrar, och hela Företagarsverige undrar: Varför trycker
            inte regeringen på knappen och med beslutsamhet genomför dessa
            förslag till förenklingar?
          </note>
          <note>
            Herr talman! Vi har i dag en situation där företag, människor
            och kapital flyr Sverige. Den här vågen av utflyttning tenderar
            att drabba de delar av Sverige som har de sämsta förutsättningarna
            för jobb och tillväxt värst. Det märks först ute i skogslänen
            att det inte står rätt till i de ekonomiska förutsättningarna.
          </note>
          <note>
            Följaktligen är det också dessa regioner som har mest att vinna
            på en politik som har fokus på tillväxtbefrämjande åtgärder. Sambandet
            mellan konkurrenskraft, tillväxt och människors möjligheter att
            i större utsträckning än hittills bo kvar i sina bygder är för
            mig alldeles uppenbara. Vi måste inse att den gamla välfärdstanken
            byggde på att kompetens, kapital och företag var rörliga inom
            landets gränser. Det vi nu ser är ett gammalt system och tänkande
            som inte är anpassat till de nya förutsättningarna. Det innebär
            utflyttning av företag och människor som leder till utarmning
            av både skogslän och hela vårt land. Så länge vi inte får skattesystem,
            arbetsrättsregler, lönebildning och avbyråkratisering som håller
            måttet jämfört med andra viktiga länder i vår närhet kommer den
            här tendensen att fortgå.
          </note>
          <note>
            Jag håller med näringsministern om att näringslivsklimatet i
            Sverige kräver världsklass. Men det räcker inte med retorik, utan
            det krävs också skarpa förslag i absolut världsklass.
          </note>
          <note>
            Jämför gärna med vad som gäller för våra idrottsmän och idrottskvinnor!
            Vem skulle över huvud taget tänka sig en situation där skidåkaren
            eller hockeyspelaren från Sverige inte hade en minst lika bra
            utrustning som alla konkurrenterna? Samma förhållande gäller givetvis
            även för våra företag.
          </note>
          <note>
            Det företag som har den bästa kvaliteten på en produkt och bästa
            priset får ordern, eller tjänsten.
          </note>
          <note>
            Endast ett företag kan vinna ordern. Det gäller följaktligen
            att ha de bästa förutsättningarna för att det hela skall kunna
            gå vägen.
          </note>
          <note>
            I fråga om reservationen om statlig verksamhet vill jag särskilt
            betona vikten av en helhetssyn när verk och myndigheter står i
            begrepp att genomföra omstruktureringar och liknande. Beslut om
            förändringar som görs mot bakgrund av besparingsskäl och annat
            måste föregås av konsekvensanalyser. Här finns ett tydligt regionalpolitiskt
            ansvar.
          </note>
          <note>
            Nedläggningen och flytten av häktet i Östersund är ett exempel
            på där den här helheten saknades. För kriminalvården innebar nedläggningen
            och flytten till
          </note>
          <note>
            Härnösand en besparing. Men för polis och åklagare uppstod en
            motsvarande fördyring på grund av långa och dyra resor till häktet
            i Härnösand. Facit blev ingen besparing och försämrad samhällelig
            service.
          </note>
          <note>
            Det var ett dåligt beslut som inte kan accepteras.
          </note>
          <note>
            Herr talman! Jag har i mitt anförande uppehållit mig vid frågor
            om och samband mellan tillväxt, företagande och konkurrenskraft,
            och jag har försökt att klargöra de åtgärder som måste till för
            att företag skall startas och för att få företag att växa.
          </note>
          <note>
            Mot bakgrund av den utflyttning som sker från skogslänen och
            av att befolkningen förra året minskade i 210 av 285 kommuner
            är min enkla fråga till regeringspartiet: Varför förbättrar ni
            inte företagarklimatet i det här landet? De arbetslösa runtom
            i landet förtjänar ett besked från er sida.
          </note>
          <note type="speaker">
            Anf. 164 LENNART GUSTAVSSON (v):
          </note>
          <note>
            Herr talman! Invånarantalet i skogslänen har under de senaste
            åren kraftigt minskat. Antalet flyttlass ökar och utflyttningen
            från inlandet till kuststäder och storstadsregioner accelererar.
            Den viktigaste orsaken är svårigheten att få ett arbete. Åtgärder
            måste naturligtvis till när det gäller att skapa nya jobb för
            att få stopp på befolkningsminskningen. Samtidigt är det viktigt
            att betona att det inte finns några enkla eller entydiga lösningar.
          </note>
          <note>
            Urbanisering och centralisering är inga typiskt svenska problem,
            snarare globala problem. För att kunna uppnå de stolta svenska
            ambitionerna om att hela Sverige skall leva måste en framgångsrik
            regionalpolitik föras.
          </note>
          <note>
            En framgångsrik regionalpolitik bygger på en helhetssyn. Den
            politiken bygger på regionens egna förutsättningar.
          </note>
          <note>
            En framgångsrik regionalpolitik har en stark lokal och regional
            förankring. Den förmår att mobilisera regionens egna utvecklingskrafter.
          </note>
          <note>
            En framgångsrik regionalpolitik innebär att regionen själv mobiliserar
            resurser för angelägen samhällsservice och utveckling.
          </note>
          <note>
            En framgångsrik regionalpolitik innebär också, och det är viktigt
            att poängtera detta, att staten har det övergripande ansvaret
            för den regionala balansen.
          </note>
          <note>
            Skogslän, jordbruksbygd och landsort har i grunden goda utvecklingsförutsättningar
            men har under flera år tampats med svåra strukturproblem. Till
            de starka sidorna hör naturresurserna, en framgångsrik exportindustri
            och en - med tanke på den geografiskt stora ytan - god infrastruktur
            och samhällsservice.
          </note>
          <note>
            De främsta hoten mot den regionala utvecklingen i glesbygd har
            under senare år varit en negativ befolkningsutveckling, neddragningar
            inom den offentliga sektorn, en ensidig näringsstruktur, vikande
            sysselsättning och en lägre utbildningsnivå. Särskilt oroväckande
            är att nettoutflyttningen till en betydande del består av kvinnor
            och unga välutbildade människor. Det är viktigt att finna metoder
            för att stoppa och vända den pågående utflyttningen från de allt
            glesare regionerna.
          </note>
          <note>
            Alla är i grunden förlorare i den folkomflyttning som just nu
            pågår. Den nuvarande utvecklingen drabbar inte bara de mindre
            kommunerna. Storstäder och länscentrum brottas inte bara med trafikproblem
            och sjukvårdskris utan även med bostadsbrist, samtidigt som segregation,
            kriminalitet och social utslagning breder ut sig. På sikt är det
            ekonomiskt, miljömässigt och socialt - ja, rent mänskligt - ohållbart
            att inte utnyttja hela landets resurser. Forskning visar att de
            flesta som försöker fly från arbetslösheten i exempelvis skogslänen
            ofta flyttar till fortsatt arbetslöshet, men utan det sociala
            kontaktnät som fanns på hemorten.
          </note>
          <note>
            Det finns, trots den i viss mån mörka bild som jag här målar
            upp, en mängd goda exempel på att människor med kraft och engagemang
            lyckas utveckla sin egen hembygd vad beträffar både näringsliv
            och livskvalitet. Själv är jag glesbygdsbo och aktiv i fråga om
            landsbygdsutveckling, och jag är mycket väl bekant med de positiva
            och kreativa idéer som frodas där. Det s.k. underifrånperspektivet
            kan i det sammanhanget inte nog betonas.
          </note>
          <note>
            Det är också viktigt att peka på den nödvändiga breddning av
            näringslivet som måste ske, en breddning som med fördel kan bygga
            på varje regions unika förutsättningar. Den tillväxt som sker
            inom t.ex. tjänste- och utbildningsföretagande måste till en större
            del kunna komma i landsbygd och glesbygd.
          </note>
          <note>
            Produktion och sysselsättning som baseras på naturtillgångar
            måste, och kan, utvecklas. Genom att utveckla vidareförädling,
            utvecklingsarbete, forskning, administration och miljöteknik som
            är knutna till regionens naturtillgångar kommer en förnyelse av
            näringslivet i landsbygd och glesbygd att kunna ske.
          </note>
          <note>
            I det sammanhanget är de aviserade 1 500 utbildningsplatserna
            inom företrädesvis stödområde 1 viktiga. Det är betydelsefullt
            att man på den lokala nivån bygger upp en kompetens för att hantera
            den utbildningssatsningen. Förhoppningsvis kan en del av den lokala
            och den regionala problematiken med merkostnaderna lösas.
          </note>
          <note>
            Vid ett flertal tillfällen har riksdagen behandlat förslag om
            att återföra en liten del av vattenkraftens vinster till de kraftproducerande
            länen. Vänsterpartiet har tidigare föreslagit att en del av vinsterna
            från vattenkraftsproduktionen skall återföras till de norra skogslänen.
            1 öre per producerad kilowattimme skulle motsvara drygt 500 miljoner
            kronor. De län som genom att bidra med sina naturresurser, och
            som kraftigt bidragit till Sveriges tillväxt, kunde på det sättet
            få en stabil återbäring.
          </note>
          <note>
            Det är viktigt att påpeka att de resurser som skulle skapas genom
            en sådan överföring måste ligga under stark demokratisk kontroll.
            En idé kan vara att kommunerna gemensamt hanterar de här resurserna
            för satsningar på att skapa trygghet och framtidsmöjligheter.
            Exempel på sådana satsningar kan vara infrastrukturella satsningar,
            utbildningssatsningar eller satsningar på marknadsföring.
          </note>
          <note>
            Det borde vara självklart att den nyligen beslutade utredningen
            om den framtida regionalpolitiken gavs ett tilläggsdirektiv att
            studera frågan om vattenkraftsvinsterna och att lägga fram förslag
            till metoder för att återföra en del av vinsterna. Med anledning
            av detta yrkar jag bifall till reservation 3.
          </note>
          <note>
            Riksdagens beslut våren 1998 om regionala tillväxtavtal är ett
            steg i rätt riktning, samtidigt som de visar på brister i den
            demokrati som finns på regional nivå.
          </note>
          <note>
            Vänsterpartiet har i ett flertal sammanhang fört fram tanken
            på ett länsparlament som den naturliga politiska nivån i länen.
            Med den ökade betydelsen vad gäller den regionala nivån verkar
            en sådan demokratisk utveckling alltmer nödvändig. När vikten
            av ett underifrånperspektiv alltmer betonas både från delar av
            statsapparaten och från en folkrörelse som
          </note>
          <note>
            Hela Sverige skall leva verkar det alltmer otidsenligt att länsstyrelserna,
            som är statens förlängda arm ute i länen, skall handha utvecklandet
            av tillväxtavtal.
          </note>
          <note>
            Skall de nå framgång behövs verkligen en demokratisk förankring,
            där man tar till vara den lokala initiativkraften. Det är och
            kommer att vara viktigt att göra de regionala frågorna tydliga
            och därmed också politiskt/demokratiskt intressanta. Det är i
            det här sammanhanget viktigt att notera det uttalande som
          </note>
          <note>
            Nationellt resurscentrum för kvinnor gjort med anledning av tillväxtavtalen.
            Man konstaterar att om tillväxtavtalen skall få en legitimitet
            i länen är det nödvändigt att såväl det kvinnliga som det manliga
            perspektivet kommer med i avtalstexterna. Det är dessutom nödvändigt
            att styra olika sorters bidrag på ett sätt som gör att kvinnor
            och män får del av dem till 50 %. Min och Vänsterpartiets förhoppning
            är att genusperspektivet är tydligt i de tillväxtavtal som skall
            gälla från januari 2000. Uttalandet från Nationellt resurscentrum
            är också viktigt ur den synpunkten att det med ett konkret exempel
            visar på behovet av nationella och regionala resurscentrum. Vänsterpartiet
            utgår från att permanent finansiering för dessa kan hittas.
          </note>
          <note>
            Vänsterpartiet har i reservation 2 tydliggjort sin syn på betydelsen
            av jämställdhetsperspektiv i regionalpolitiken. För bl.a. tids
            vinnande avstår jag från att yrka bifall till denna reservation.
            Vänsterpartiet kommer att stödja reservation 1. Detta gör vi bl.a.
          </note>
          <note>
            med en viss förhoppning om att den regionalpolitiska utredningen
            på allvar beaktar jämställdhetsproblematiken.
          </note>
          <note>
            Beträffande de förhoppningar som knyts till tillväxtavtalen tror
            jag att man skall ha en något försiktig hållning. Utskottets skrivning,
            att om något i processen med framtagandet av tillväxtavtal inte
            skulle visa sig fungera helt effektivt har man ändå vunnit viktiga
            erfarenheter för framtiden, är naturligtvis klok. Det är troligen
            inte sista gången som regionala tillväxtavtal skall utformas.
            Nästa gång man har med sig nya erfarenheter.
          </note>
          <note>
            En framgångsrik regionalpolitik förutsätter förutom resurser
            också ett brett regionalt, lokalt engagemang. En regionalpolitik
            värd namnet måste också bygga på solidaritet och rättvisa. Tillväxtavtalen
            är ett steg i rätt riktning. Vänsterpartiet är och kommer att
            vara med i det fortsatta arbetet för en hållbar tillväxt i hela
            Sverige!
          </note>
          <note type="speaker">
            Anf. 165 HARALD BERGSTRÖM (kd):
          </note>
          <note>
            Herr talman! Jag vill börja med att yrka bifall till reservationerna
            4 och 5 vad gäller mom. 3 och 6 samt bifall till utskottets hemställan
            under mom. 1 i betänkande NU5 Vissa regionalpolitiska frågor.
          </note>
          <note>
            I betänkandets inledning redovisar utskottet befolkningsutvecklingen
            i vårt land. Det är alldeles klart att de vikande talen i nästan
            alla län inger bekymmer.
          </note>
          <note>
            En djupare analys av orsakerna till och hur de vikande talen
            fördelar sig inom länen skulle vi kristdemokrater välkomna. Vi
            tror att en av orsakerna till att många yngre kvinnor och män
            väljer att bosätta sig i tätorter eller större städer då man bildar
            familj är att det är så mycket enklare att klara barnomsorgen
            där.
          </note>
          <note>
            Många kommuner har svårigheter att ordna dagis på landsbygden.
            Och oavsett om den omsorg som står till buds är kommunal eller
            privat är det oftast transporter som måste till, med längre eller
            kortare sträckor i den egna bilen för att det skall fungera, med
            ty åtföljande kostnader.
          </note>
          <note>
            Vi kristdemokrater menar att vår familjepolitik med vårdnadsbidrag
            till stor del skulle avhjälpa denna orsak till landsbygdens avfolkning.
            Frågan om familjepolitiken hör visserligen till ett annat politikområde
            men hänger samman med regionalpolitiken så till vida att finns
            det inget folk ute i bygderna då behövs det heller ingen regionalpolitik.
          </note>
          <note>
            I den allmänpolitiska debatten den 22 januari välkomnade jag
            utredningen om regionalpolitiken vars direktiv presenterats någon
            dag tidigare. Då hade jag inte sett direktiven. Nu kan jag konstatera
            att det klart sägs ut i dessa att egentligen är det den stora
            regionalpolitiken som är avgörande för den framtida regionala
            utvecklingen. I den lilla regionalpolitiken sätter tydligen socialdemokraterna
            hoppet till de s.k. regionala tillväxtavtalen. Det är dessa avtal
            som skall bli själva drivfjädern i den framtida regionalpolitiken.
            Ett tecken på det är att kommittén inte skall lämna några förslag
            till ny eller ändrad indelning i stödområden.
          </note>
          <note>
            Geografisk indelning hör till de regionala satsningar som sker
            med EU:s strukturfondsmedel, heter det i direktiven. Förhandlingarna
            om dessa strukturfondsmedel, om hur de skall fördelas, om regler
            och målområden m.m. är just i dessa dagar inne i slutskedet.
          </note>
          <note>
            För den inhemska lilla regionalpolitiken är det skapande av tillväxtavtal
            som gäller, det är den förväntade lösningen med stort L. Den 15
            april skall förslagen från länsstyrelser och självstyrelseorgan
            föreligga på departementet för att därefter manglas till färdiga
            och undertecknade avtal i höst. Det är socialdemokraternas linje.
          </note>
          <note>
            I reservation 5, som handlar om regional näringspolitik, påpekar
            vi kristdemokrater tillsammans med
          </note>
          <note>
            Moderaterna och Folkpartiet, att det är inte planer och politisk
            styrning som är huvudspåret för att främja den tillväxt vårt land
            är i så stort behov av. Det är förenklade regler och mer frihet
            som behövs enligt vår mening. Vi tror, tyvärr, att socialdemokraternas
            och regeringens tilltro till tillväxtavtalens möjligheter är överdrivet
            optimistisk.
          </note>
          <note>
            Regeringen har utlovat förslag i vårpropositionen om förenklingar
            av reglerna. Det är förändringar som bygger på de förslag som
            ett antal län sänt in till Näringsdepartementet. Meningen är att
            dessa nya och förhoppningsvis enklare regler skall tillämpas inom
            ramen för tillväxtavtalen. Det skall faktiskt bli intressant att
            se om det kommer några regeringsförslag av detta slag i vårpropositionen.
            Vi har många gånger tidigare hört talas om tillväxtfrämjande åtgärder
            som skall presenteras "i nästa proposition". Nu är det "upp till
            bevis" som gäller.
          </note>
          <note>
            Herr talman! De flesta jordbruksföretag är att räkna som små
            landsbygdsföretag. För en levande landsbygd är just dessa mindre
            jordbruksföretag livsviktiga. Det finns ingen med bättre förutsättningar
            att t.ex.
          </note>
          <note>
            hålla landskapet öppet än en bonde som håller djur.
          </note>
          <note>
            Men då måste de sammantagna villkoren ge honom en chans att överleva
            med drägliga villkor. Just nu ser det dystert ut för mjölkbönderna
            i skogs- och mellanbygden. En del av de förbättrade villkor som
            behövs är att t.ex. el- och dieselbeskattningen ändras, dvs. att
            skatteryggsäcken lyfts av. Jag förväntar mig att skattesamtalen
            mellan partierna härvidlag kommer att ge resultat. Jag är övertygad
            om att historieskrivarna i framtiden i så fall kan visa att det
            var dessa beslut som blev de viktigaste besluten med regionalpolitiska
            konsekvenser som detta riksmöte fattade.
          </note>
          <note>
            Ur avsnittet om den allmänna inriktningen av regionalpolitiken
            vill jag kommentera avsnittet om postservice. En viktig förutsättning
            för bosättning på landsbygden är en väl fungerande postservice.
            En del i denna funktion är den s.k. kassaservicen. Betalserviceutredningen
            har för kort tid sedan i betänkandet
          </note>
          <note>
            Kassaservice lagt fram förslag om att dra ned denna service från
            fem dagar till en dag i veckan. Det inger starka betänkligheter.
            Jag och min familj bor sedan
          </note>
          <note>
            30 år på landsbygden och har i alla år betjänats av lantbrevbärare
            - en service som fungerar alldeles förträffligt. Posten betalas
            med 200 miljoner kronor ur statskassan i år för upprätthållande
            av nuvarande servicenivå. Vi noterar att Posten och tidningsutbärningsföretagen
            på många håll i vårt land använder samma brevlåda, i vilken man
            med några timmars tidsskillnad lägger post respektive tidningar.
            Detta, att två bilar kör samma vägsträckor med likartade arbetsuppgifter,
            kan knappast betecknas som rimligt och är definitivt inte miljömässigt
            försvarbart. Vi kristdemokrater menar att en samordning av dessa
            två tjänster borde vara en möjlighet att sänka statens kostnader
            utan annan försämring av servicenivån än att tidningarna hamnar
            i prenumeranternas brevlådor några timmar senare på förmiddagen.
          </note>
          <note>
            Vidare vill jag nämna att den kristdemokratiska kommittémotionen
            N274 pekar på lanthandelns betydelse liksom på vikten av stöd
            till annan kommersiell service. Den pekar också på de samverkansmöjligheter
            det finns med verksamheter som apotek, post, försäkringskassa
            och kommunal service. Jag vill också lägga till bensinstationer
            i den mån de finns.
          </note>
          <note>
            I ett annat avsnitt tas i motioner av Vänsterpartiet och Centerpartiet
            upp frågan om återförande av en del av vattenkraftens vinster
            till de elproducerande länen.
          </note>
          <note>
            Denna fråga har tidigare varit och är fortfarande en stor fråga
            för kristdemokraterna, särskilt i norra Sverige. Vi har i en motion
            till skatteutskottet tagit upp frågan ur ett något annat perspektiv.
          </note>
          <note>
            I reservation nr 22 i betänkande 1998/99:SkU10
          </note>
          <note>
            anför de kristdemokratiska reservanterna följande:
          </note>
          <note>
            "Den fastighetsskatt som i dag tas ut på elproduktionsenheter
            aktualiserar ett kristdemokratiskt förslag som skulle gynna de
            vattenkraftsproducerande länen.
          </note>
          <note>
            Vårt förslag är att fastighetsskatten i ett längre perspektiv
            växlas över till en kommunal fastighetsavgift.
          </note>
          <note>
            Detta skulle bli en mycket kraftfull regionalpolitisk insats,
            inte minst för de län som producerar el baserad på vattenkraft."
          </note>
          <note>
            Herr talman! I avsnittet om den allmänna inriktningen av regionalpolitiken
            sägs det: "I stället för den hittillsvarande inriktningen på många
            olika och komplicerade bidragsformer bör inriktningen vara att
            näringslivet ges mera generella villkor för ett bättre företagande
            och entreprenörskap." Det sägs också:
          </note>
          <note>
            "Bidrag bör växlas mot sänkta skatter och avgifter."
          </note>
          <note>
            Och vidare: "Näringspolitikens uppgift är att skapa förutsättningar
            för ett väl fungerande näringsliv."
          </note>
          <note>
            Javisst är det så. Detta är ett tillkännagivande som jag hoppas
            att kammaren så småningom kan rikta till regeringen.
          </note>
          <note>
            Släpp fångarna loss det är vår, sjöng Hasse och
          </note>
          <note>
            Tage på sin tid. Med deras bildspråk som hjälp vill jag ropa
            ut: Låt människor få känna att det är vår, att de släpps ut i
            frihet för att ta ansvar. Det viktigaste för landsbygdens utveckling
            är ett friskt och livaktigt näringsliv. Släpp loss med en ny inriktning
            av villkoren för företag och företagande! Låt oss få uppleva ett
            perspektivskifte. Huvudspåret för tillväxt är att tro på människors
            vilja och förmåga, att visa dem ett genuint förtroende, att ge
            förutsättningar och möjligheter.
          </note>
          <note>
            Då kommer människor att visa att det fungerar. Det blir tillväxt
            när man inte krånglar till det i onödan.
          </note>
          <note type="speaker">
            Anf. 166 LENNART GUSTAVSSON (v) replik:
          </note>
          <note>
            Herr talman! Jag har en fråga angående tillväxtavtalen.
          </note>
          <note>
            Harald Bergström uttryckte en ganska stor tveksamhet till om
            tillväxtavtalen över huvud taget kunde åstadkomma någonting. Jag
            uttryckte i mitt anförande att man kanske inte skulle ha en alltför
            stor förhoppning, men det finns i alla fall en stor skillnad mellan
            våra sätt att uttrycka oss.
          </note>
          <note>
            Jag tycker att det finns en viktig princip i tillväxtavtalen,
            nämligen den att man har en ambition att ge större möjligheter
            för regionerna att besluta om resurserna. Man för ut beslut regionalt
            och lokalt till regionerna. Det tycker jag som vänsterpartist
            är positivt.
          </note>
          <note>
            Min fråga är: Delar kristdemokraterna den uppfattningen att det
            är väsentligt att föra ut beslutsfattande lokalt och regionalt?
          </note>
          <note type="speaker">
            Anf. 167 HARALD BERGSTRÖM (kd) replik:
          </note>
          <note>
            Herr talman! Ja, det gör jag. Jag noterade Lennart
          </note>
          <note>
            Gustavssons tveksamhet - om jag får kalla det så -
          </note>
          <note>
            inför tillväxtavtalen. Men jag noterade också Lennart
          </note>
          <note>
            Gustavssons tal om underifrånperspektivet. Vi ser en stor risk
            för att det inte blir något underifrånperspektiv utan att det
            på många håll i landet - men det vet jag inte så noga - blir ett
            ovanifrånperspektiv även när det gäller tillväxtavtalen. Då tror
            jag att de slår slint. Det är nog den stora risken för att tillväxtavtalen
            inte lyckas så väl. Det vore bra om tillväxtavtalen lyckades,
            men jag är tveksam. Jag tror att man är överoptimistisk.
          </note>
          <note>
            Vidare: Det s.k. regionala tillväxtkapitalet har definierats.
            Jag ifrågasätter verkligen om de stora belopp som det handlar
            om är tillgängliga för omdisposition såsom man på många håll vill
            göra gällande i fråga om tillväxtavtalen.
          </note>
          <note type="speaker">
            Anf. 168 LENNART GUSTAVSSON (v) replik:
          </note>
          <note>
            Herr talman! Jag kan bara kort redogöra för min egen erfarenhet
            som jag har från arbete med tillväxtavtal i Västerbotten. Där
            har vi lyckats att hantera frågan om ett ganska brett partnerskap.
          </note>
          <note>
            Förra veckan var 200 personer samlade i Lycksele för att diskutera
            just tillväxtavtal. Det är intressant att notera att en stor andel
            företagare var närvarande. Det har tillsatts en mängd olika arbetsgrupper
            runtom i länet. Det viktiga i den tillväxtavtalsverksamhet som
            har pågått i Västerbotten har varit den process som denna verksamhet
            har utlöst. Det pågår diskussioner och en mängd aktiviteter som
            är knutna till tillväxtavtalet. Detta kommer att ha positiv betydelse
            även om det inte syns i tillväxtavtalet.
          </note>
          <note type="speaker">
            Anf. 169 HARALD BERGSTRÖM (kd) replik:
          </note>
          <note>
            Herr talman! Jag vet att det finns ett bra regionalt partnerskap
            i flera län. Jag har också noga följt det som sker i mitt eget
            hemlän, Kronobergs län. Men jag har också registrerat den tveksamhet
            och den ovana som företagarna känner vid samtalen med det som
            de ibland uppfattar som myndighet.
          </note>
          <note>
            Jag har också från andra län hört att man inte alls har det angreppssättet
            på problemställningen som man möjligen har haft i våra båda hemlän,
            och det gör mig tveksam. Lyckas det, då är det bra. Men misslyckas
            det, ja, vad händer då?
          </note>
          <note type="speaker">
            Anf. 170 ÅKE SANDSTRÖM (c):
          </note>
          <note>
            Herr talman! Syftet med regionalpolitiken känner vi alla till.
            Det är att utjämna skillnader, att så långt det är möjligt skapa
            rättvisa villkor, att ge gemensamma förutsättningar för företagande
            och entreprenörskap. Detta skall gälla för både kvinnor och män,
            för både inland och skärgård. Jag tror inte att det räcker med
            glada tillrop om självständighet för att skapa denna förutsättning
            för tillväxt. Det måste också skapas någotsånär lika förutsättningar.
          </note>
          <note>
            Enligt vår mening är en fungerande regionalpolitik beroende av
            en mängd olika faktorer.
          </note>
          <note>
            Till att börja med måste man ha en politisk ledning som har en
            vilja att driva en kraftfull regionalpolitik som gör skäl för
            namnet. Detta är det grundläggande.
          </note>
          <note>
            Vi från Centerpartiet vill betona att det är dags att se över
            fler än de ordinarie verksamheterna. Jag tänker då i första hand
            på den nya tekniken inför framtiden.
          </note>
          <note>
            Vi måste på något sätt skapa en form av digital allemansrätt
            eftersom bristen på tillgång till den nya informationstekniken
            eljest kan skapa nya klyftor mellan kunskapssamhällets överklass
            som har tillgång till information och kunskap och de som inte
            har samma möjligheter. Centerpartiet vill ge förutsättningar för
            att tekniken skall komma alla till del till rimliga kostnader.
          </note>
          <note>
            Vi från Centerpartiet anser att tillgängligheten till den nya
            tekniken är en ödesfråga för morgondagens förutsättningar att
            bedriva verksamhet runtom i vårt land. Vi anser också att staten
            har ett grundläggande ansvar, inte enbart för utbyggnad av elektroniska
            motorvägar utan även för s.k. mindre vägar - om jag får göra den
            jämförelsen. Att tro att enbart marknaden skall klara av en regional
            utveckling av den nya tekniken är enligt vår mening orealistiskt.
          </note>
          <note>
            Vi betonar också att man på allvar måste ta itu med frågan om
            en likvärdig grundservice, t.ex. inom post och tele i vårt land.
            Utvecklingen pekar på ett sådant behov.
          </note>
          <note>
            När det gäller kommunikationsområdet har självfallet våra vägar
            - de mera vanliga vägarna - stor betydelse. Det finns mycket övrigt
            att önska beträffande drift, underhåll och bärighet i vårt vägsystem,
            i praktiskt taget hela landet. Dessa brister kostar årligen våra
            basnäringar mycket stora belopp. Jord- och skogsbruket är också
            en utomordentligt viktig förutsättning för regional utveckling.
            Dessa näringsgrenar måste ges konkurrensförutsättningar som är
            likvärdiga med våra grannländers. Lantbrukarna är också motorn
            i landsbygdsutvecklingen.
          </note>
          <note>
            Herr talman! En utredning om den framtida regionalpolitiken skall
            starta. Det är bra, men den politiska diskussionen om dessa frågor
            får därmed inte stoppas undan. Utredningen har enligt min mening
            många angelägna uppgifter, bl.a. att se över bristerna i samordning
            mellan olika samhällssektorer. Bolagiseringar, regionaliseringar,
            avregleringar och privatiseringar har skapat ett svåröverblickbart
            lapptäcke av organisationer.
          </note>
          <note>
            När det slutligen gäller regionalpolitikens allmänna inriktning
            är det Centerpartiets uppfattning att vi självfallet fullt ut
            skall nyttja de möjligheter som
          </note>
          <note>
            EU:s strukturfonder ger för regionala projekt.
          </note>
          <note>
            Herr talman! Betänkandet innehåller även ett avsnitt om återförande
            av en del av vattenkraftens vinster till regionerna. Denna fråga
            är inte ny i riksdagen.
          </note>
          <note>
            Den har också berörts här tidigare. Under 1998 har på initiativ
            av kommunförbunden i de sju skogslänen startats en samverkan för
            att finna former för hur en sådan regional återföring av medel
            kan ske.
          </note>
          <note>
            I vårt grannland Norge har man ett organiserat system som tar
            hänsyn till olika faktorer förutom vinsten. Det gäller bl.a. upplåtelse
            av ledningsmark, uppdämda arealer m.m. Det är enligt min mening
            mycket märkligt att ett så starkt och gemensamt regionalt intresse
            från över 70 kommuner har fått ett så röstmässigt svagt utslag
            i näringsutskottets behandling.
          </note>
          <note>
            Det är vårt förslag att ge regionalpolitiska utredningen i uppdrag
            att utreda frågan och studera olika möjligheter till lösningar.
            T.ex. skulle medel från vattenkraften kunna komplettera andra
            former av regionalpolitiska insatser. Det borde vara möjligt för
            alla parter att ställa upp på ett sådant utredningsförslag.
          </note>
          <note>
            Systemet fungerar väl i Norge, och visst borde detta också vara
            möjligt i vårt eget land. Eller är norrmännen duktigare även på
            detta område? Frågan har tidigare ställts här i kammaren i dag.
          </note>
          <note>
            Herr talman! Jag yrkar bifall till reservationerna 3
          </note>
          <note>
            och 4 i detta betänkande.
          </note>
          <note type="speaker">
            Anf. 171 RUNAR PATRIKSSON (fp):
          </note>
          <note>
            Herr talman! I dagens debatt om vissa regionalpolitiska frågor,
            betänkande NU7, tas allt viktigare och mer och mer angelägna frågor
            upp för diskussion och beslut.
          </note>
          <note>
            Jag vill först yrka bifall till reservationerna 4 och
          </note>
          <note>
            5.
          </note>
          <note>
            Regionalpolitik handlar ju i grunden om synen på fördelningen
            av landets gemensamma resurser.
          </note>
          <note>
            Vi skall leva för varandra och ta vara på de möjligheter som
            våra gemensamma insatser ger - privata, kommunala eller statliga
            satsningar inräknade.
          </note>
          <note>
            Fördelningspolitik och regionalpolitik är det svårt att skilja
            på i mina liberala ögon och i vad jag hör i mina liberala öron.
            Några exempel är: Varför skall allt lokaliseras till eller nystartas
            i storstadsområdena?
          </note>
          <note>
            Varför finns det inga oasfalterade vägar i Stockholm?
          </note>
          <note>
            Varför är kulturutbudet så ojämnt fördelat? Varför är kommunalskatten
            så ojämnt fördelad?
          </note>
          <note>
            Som nybliven riksdagsledamot och boende i
          </note>
          <note>
            Stockholm kan man ju inte förneka att det finns mycket sanning
            i de frågor som jag räknat upp. En som själv många gånger har
            ställt frågorna - då utan erfarenhet - kan intyga för likatyckare
            att påståendena i stora stycken är riktiga.
          </note>
          <note>
            Att utlokalisera mera är nog den bästa vägen mot ett jämställt
            samhälle. I Folkpartiet är vi motståndare till selektiva stöd
            som förstör konkurrensmöjligheten, men vi är ett parti som är
            för en jämlik politik även i fördelningshänseende. Vi vill att
            det skall finnas arbete, skola, vård och omsorg i god miljö var
            man än bor i landet.
          </note>
          <note>
            För att köpa biljetter till flyg- eller tågresan eller för att
            låna pengar hos SBAB kan man bara slå ett telefonnummer och hamna
            i Arvidsjaur, Mora eller
          </note>
          <note>
            Karlstad. Servicen är lika god för kunden, och den servicekvinna
            eller -man som svarar bor i en bra ort, kanske där hon eller han
            är uppväxt. Hon eller han trivs på orten, skapar öppet landskap
            och uppfostrar lyckliga barn i en sund miljö.
          </note>
          <note>
            Med detta säger jag att Folkpartiet förordar en fortsatt utlokalisering
            av både privata och statliga företag till Lands- och Glesbygdssverige.
            I de privata företagen måste det dock ske efter företagarens egen
            bedömning. Men statens möjligheter till utlokalisering bör styras
            även av politiska beslut. Annars sker inga utlokaliseringar. Detta
            är fullt förståeligt om man i sitt arbetsliv aldrig har sett längre
            än till Södertälje och Uppsala.
          </note>
          <note>
            En satsning bör ske på infrastruktur, i första hand på vägar.
            I dag är det nästan lika viktigt med IT-
          </note>
          <note>
            struktur. Att ge lika chans till lokalisering runt om i
          </note>
          <note>
            Regionsverige är mycket viktigt.
          </note>
          <note>
            Värmland, mitt hemlän, skall nu vara med i den nya regionalpolitiken
            och skall räddas med tillväxtavtal. Jag kan inte förstå hur det
            skall bli möjligt att tävla på lika villkor.
          </note>
          <note>
            E 18 genom Värmlands pulsåder har åderbråck på många ställen.
            Vägarna 45, 61, 62, 63 samt grusvägnätet i sin helhet är beviset
            för en ojämlik satsning på en regionalpolitik som vi tidigare
            har haft i detta land.
          </note>
          <note>
            Jag hoppas att alla har sett en tjällossning vid ett besök i
            dag i rännarbanan, där Jämtlands vägar visades på video. Så ser
            det ut i Regionsverige.
          </note>
          <note>
            Låt oss satsa våra gemensamma medel på att skapa ett företagsklimat
            som inger glädje i företagandet och som ger företagare legitimitet
            som viktiga samhällsbyggare. Ge småföretagare ett regelverk som
            är hanterbart. Fördela våra gemensamma regionalpolitiska resurser
            så att man kan nyetablera i Årjäng,
          </note>
          <note>
            Lycksele, Hagfors och Munkfors på lika villkor som i storstadsområdena,
            eller rättare sagt de positiva tillväxtområdena som Stockholm,
            Göteborg, Malmö och
          </note>
          <note>
            Umeå och ytterligare några platser som räknas som positiva tillväxtområden.
          </note>
          <note>
            Tävla på lika villkor i hela landet, så skapas en positiv tillväxt
            för hela Sverige. Det är min övertygelse.
          </note>
          <note type="speaker">
            Anf. 172 ÅKE SANDSTRÖM (c) replik:
          </note>
          <note>
            Herr talman! Jag vill närmast ställa frågan till
          </note>
          <note>
            Folkpartiets företrädare om jag hörde rätt eller fel. Är det
            rätt uppfattat att man skulle satsa på ett fåtal orter, så skulle
            vi få tillväxt i hela landet?
          </note>
          <note type="speaker">
            Anf. 173 RUNAR PATRIKSSON (fp) replik:
          </note>
          <note>
            Herr talman! Det är inte rätt uppfattat. Jag räknade upp några
            orter som var satsningsbara, bl.a. Årjäng,
          </note>
          <note>
            Lycksele, Hagfors och Munkfors. Jag vet att Åke
          </note>
          <note>
            Sandström bor i närheten av liknande orter som behöver såväl
            väg som järnväg och IT-satsningar för att de skall överleva i
            framtiden. Det handlar om tillväxt på lika villkor.
          </note>
          <note type="speaker">
            Anf. 174 INGEGERD SAARINEN (mp):
          </note>
          <note>
            Herr talman! Befolkningen i skogslänen minskade förra året med
            närmare 14 000 personer. Det är naturligtvis ytterst allvarligt,
            särskilt som det verkar vara en accelererande utveckling.
          </note>
          <note>
            Lennart Gustavsson har gjort en bra genomgång av många av problemen
            för skogslänen, och även av en del av möjligheterna. Jag skall
            inte upprepa det han sade, men det är utan tvekan viktigt att
            göra en genomgripande, ordentlig översyn av regionalpolitiken.
            Den utredning som nu tillsätts har fått omfattande direktiv, och
            det är bra.
          </note>
          <note>
            Eftersom en stor del av betänkandet handlar om utredningen vill
            jag uppehålla mig lite vid den. Den skall behandla både den stora
            och den lilla regionalpolitiken, och dessutom samordningen med
            EU-
          </note>
          <note>
            politiken. Den skall handla om förutsättningarna för utveckling
            i glesbygd såväl som i andra områden i landet som har problem.
            Den skall behandla utbildning, kultur och företagsamhet i vid
            bemärkelse. Allt skall ses i ljuset av att jämställdheten mellan
            kvinnor och män skall öka och att miljöutvecklingen måste vara
            hållbar.
          </note>
          <note>
            Bl.a. skall kommitténs arbete utgå från lokala arbetsmarknader
            som minsta enheter och utvidgas till att avse förhållanden inom
            större regioner. Det låter för mig som ett underifrånperspektiv.
          </note>
          <note>
            Den skall ta upp glesbygdens och landsbygdens framtida utvecklingsmöjligheter
            och näringslivsförutsättningar. Det gäller bl.a. småskalig livsmedelsförädling
            och andra verksamheter som behöver vidareutvecklas med hänsyn
            till bl.a. sysselsättning, miljö och turism. Den skall även lämna
            förslag vad gäller glesbygdens och landsbygdens roller vid omställningen
            till ett ekologiskt och kulturellt hållbart samhälle.
          </note>
          <note>
            Den skall belysa de särskilda behoven hos mycket små företag,
            s.k. mikroföretag, och kooperativa företag. Den skall i alla väsentliga
            frågor beakta hur den framtida regionalpolitiken kan bidra till
            en ekologiskt hållbar utveckling och till ökad jämställdhet mellan
            kvinnor och män. Utredningen skall också ta fram mål och effektmål
            så att den framtida regionalpolitiken blir möjlig att utvärdera.
          </note>
          <note>
            Herr talman! Något som jag skulle önska är att utredningen tog
            upp hur viktigt det är med vildlaxens fortlevnad, älvdalarnas
            laxfiske och den betydelse som detta skulle kunna ha för turismen
            och försörjningen i norr. Tyvärr får inte sådana motioner behandlas
            under ämnet regionalpolitik, men jag hoppas att utredningen ändå
            tar tag i dessa frågor.
          </note>
          <note>
            Herr talman! Något som bör glädja alla partier i riksdagen är
            att den idoge Olle Olsson från Jämtland, vars företag gick i konkurs
            på grund av myndigheternas agerande, får vara med och vända utvecklingen
            nu. Hans fall ger resultat i majoritetsförslaget och i reservation
            1. Lydelsen är i båda fallen densamma.
          </note>
          <note>
            Jag citerar: "Enligt utskottets sätt att se är det viktigt att
            i framtiden förhindra att företagsstöd kan sätta konkurrensen
            ur spel på ett sådant sätt att företag utan stöd slås ut. Utskottet
            utgår från att denna fråga analyseras av utredningen med syfte
            att strama upp politiken på detta område." Det här är viktigt
            och ett steg framåt. Det är mycket bra.
          </note>
          <note>
            Riksdagen kommer snart i ett annat sammanhang att ta upp kapitalförsörjningen
            till små företag, regelförenklingen och även den tredje sektorns,
            kooperativens och den sociala ekonomins, möjligheter. Dessutom
            kommer i maj en redovisning av kartläggningen av vilka särskilda
            svårigheter som kan möta invandrarna när de vill starta och utveckla
            egna företag.
          </note>
          <note>
            De här uppdragen, och dessutom helheten av de uppdrag som utredningen
            har fått eller som är i gång på annat håll, gör att jag ändå känner
            ett visst hopp om att den negativa utvecklingen i glesbygden skall
            gå att vända. Jag yrkar därför bifall till reservation 1.
          </note>
          <note>
            Jag yrkar också bifall till reservation 3. Jag vill att regionalpolitiken
            ändras så att vinsterna från vatten, skog och malm får stanna
            i de regioner där de genereras. Det känns som en kolonial situation
            när vinsterna från våra naturresurser går till statskassan och
            vi sedan måste stå med mössan i hand och be om bidrag för att
            klara oss. Nej, låt oss behålla det som egentligen tillkommer
            oss så kanske vi slipper käxa om bidrag.
          </note>
          <note>
            I denna reservation handlar det om vinsterna från vattenkraften.
            Vi har naturligtvis en del olika tankar om hur återföringen skulle
            kunna göras och om hur mycket av resurserna som borde återföras,
            men jag tycker att denna fråga med fördel borde kunna utredas
            av den regionalpolitiska utredningen.
          </note>
          <note>
            När det gäller reservation 4 har jag faktiskt samma åsikt som
            de borgerliga partierna och de övriga i utskottet. Alla vill se
            utflyttningar och effektiviseringar av statliga verk och verksamheter,
            och jag uppfattar att alla krav är tillgodosedda genom tidigare,
            pågående och planerat arbete. Därför tycker jag inte att reservation
            4 behövs.
          </note>
          <note>
            Det finns ett smolk i bägaren, men det tas inte upp i någon av
            de aktuella motionerna. 1990 bestämde riksdagen att omlokalisering
            av central statlig verksamhet i första hand borde ske till stödjepunkterna,
            dvs. till länscentrum eller vissa andra orter i anslutning till
            stödområdet. Jag tycker inte att omlokaliseringar i första hand
            skall ske till länscentrum. Det kan finnas andra viktiga saker
            att ta med i beräkningen.
          </note>
          <note>
            Det beslutet skulle jag alltså gärna stryka, men något sådant
            förslag finns inte med.
          </note>
          <note>
            I reservation 5 säger tre av de borgerliga partierna att regeringen
            har en övertro på tillväxtavtalen. Det visar sig väl. Jag tycker
            inte att det är mycket att rösta om egentligen. Men med anledning
            av det här, och med anledning av jämställdhetsdebatten tidigare,
            vill vi att det tillförs ett jämställdhetsperspektiv på tillväxtavtalen.
            Vi vill att regeringen följer upp denna fråga.
          </note>
          <note>
            Kommer kvinnorna med i processen med att utarbeta de regionala
            tillväxtavtalen? Nationellt resurscentrum för kvinnor gjorde i
            oktober förra året en kartläggning av hur kvinnorna är representerade
            i de regionala partnerskapens beslutsgrupper. Det finns klara
            signaler om att det är alldeles för få kvinnor med i detta arbete.
            Vill man nå bestående resultat med de regionala tillväxtavtal
            som regeringen nu satsar på gäller det att skapa en bra social
            infrastruktur och jämlika könskontrakt.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade på förslag av förste vice talmannen att ajournera
            förhandlingarna till kl. 19.00
          </note>
          <note>
            för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note type="speaker">
            Anf. 175 REYNOLDH FU-RUSTRAND (s):
          </note>
          <note>
            Fru talman! Det har varit en intressant och spännande debatt
            fram till middagsuppehållet. Det återstår att se hur det blir
            i fortsättningen. Jag har förstått, fru talman, att vi kan hålla
            på till kl. 23. Men det skulle innebära att vi får begära en väldig
            massa nya anföranden för att detta skulle kunna genomföras.
          </note>
          <note>
            Ola Sundell ställde ett antal frågor inledningsvis om vad som
            görs för företag och de arbetslösa runt om i vårt land. Han var
            kritisk mot den politik som vi socialdemokrater för. Jag får ha
            respekt för Ola Sundells uppfattningar.
          </note>
          <note>
            Om jag skulle räkna upp alla de åtgärder som den socialdemokratiska
            regeringen har vidtagit sedan regeringsskiftet 1994 och i och
            med det senaste valet kanske vi skulle kunna hålla på till kl.
            23. Det är mängder av åtgärder på det arbetsmarknadspolitiska
            området där vi skall betvinga arbetslösheten. Målet är fortfarande
            att arbetslösheten skall vara halverad år
          </note>
          <note>
            2000, ned till 4 %. Vi har lagt fram mängder med konkreta förslag
            och åtgärder för att förbättra företagens situation.
          </note>
          <note>
            Vi kan konstatera att vi har ett rekordhögt nyföretagande. Sedan
            1997 har det startat 28 720 nya företag. Det är den högsta siffra
            som har uppmätts av
          </note>
          <note>
            SCB sedan man startade mätningar. Vi ser att antalet företagskonkurser
            nu är de lägsta under hela 1990-
          </note>
          <note>
            talet. I genomsnitt har konkurserna minskat med
          </note>
          <note>
            4 000 per år sedan 1994.
          </note>
          <note>
            Av de 47 största företagen på tidningen Fortunes lista har 25
            valt att lägga sina regionala huvudkontor i
          </note>
          <note>
            Sverige. Sverige har det bästa innovationsklimatet i
          </note>
          <note>
            EU. Det har OECD kommit fram till när man har mätt antal registrerade
            patent, satsning på forskning och utveckling, antal artiklar i
            ansedda vetenskapliga tidskrifter samt andel av industrin som
            är högteknologisk.
          </note>
          <note>
            Den här listan, fru talman, skulle kunna göras väldigt lång i
            fråga om vad som faktiskt har gjorts och görs när det gäller att
            Sverige skall vara ett bra land att verka i som företagare, ett
            bra land att arbeta i som löntagare och ett bra land att leva
            i som människa.
          </note>
          <note>
            Regeringen beslutade den 1 januari i år att tillsätta en parlamentarisk
            kommitté som skall lämna förslag om på vilket sätt den framtida
            regionalpolitiken skall utformas och inriktas under 2000-talets
            början.
          </note>
          <note>
            Skälet till att utse en utredning är bl.a. att de förutsättningar
            som ges för att bedriva regionalpolitik i vårt land och i vår
            omvärld är annorlunda i dag. Vi kan konstatera att faktorer som
            en snabbare utveckling av informations- och produktionsteknik
            samt den internationaliserade ekonomin och Sveriges medlemskap
            i den europeiska unionen gör att också regionalpolitik påverkas
            av förändringsprocessen.
          </note>
          <note>
            Vi ser nu också att den stabila befolkningsutveckling som vi
            hade under delar av 1970- och 1980-talen håller på att förändras
            med kraftiga befolkningsomflyttningar som följd. Folkmängden har
            på senare år minskat kraftigt, inte bara i de områden som vi brukar
            kalla glesbygd och småkommuner. Nu ser vi att också större industriorter
            i flera av vårt lands olika regioner drabbas.
          </note>
          <note>
            Vi ser också att den regionala obalansen i storstadsområdena
            märks på ett helt annat sätt än tidigare.
          </note>
          <note>
            Skall vi fortsätta att klara och upprätthålla en tradition av
            solidaritet och sammanhållning som präglat vårt samhälle behövs
            en ordentlig översyn av regionalpolitiken.
          </note>
          <note>
            Låt mig också, fru talman, i detta sammanhang understryka vikten
            av att analysera hur den framtida regionalpolitiken kan bidra
            till en ekologiskt hållbar utveckling samt - och det vill jag
            understryka och det har också sagts tidigare i kammaren - hur
            viktigt det är att öka jämställdheten mellan män och kvinnor i
            det regionalpolitiska sammanhanget.
          </note>
          <note>
            Det är alltså många och stora arbetsuppgifter som den regionalpolitiska
            kommittén har på sin dagordning, och vi ser med spänning fram
            emot kommitténs slutbetänkande, en kommande proposition som vi
            kommer att få behandla och en ny debatt om den framtida regionalpolitiken.
          </note>
          <note>
            Som jag sade inledningsvis finns det anledning att känna stor
            oro för den mycket snabba strukturförändring som nu sker på många
            håll i vårt land och i andra länder också för den delen. Ibland
            upplever jag att den här förändringstakten är så snabb att man
            onekligen frågar sig om de olika politiska beslutsmekanismerna
            hinner med och om de olika instrument som vi har tillskapat också
            hinner med.
          </note>
          <note>
            Vi kommer sannolikt inte att kunna lägga regionalpolitiska åtgärder
            och insatser på is helt och fullt fram till dess att utredningens
            förslag är färdigt. Vi kommer med all säkerhet att få vidta ett
            antal åtgärder som förbättrar den regionala obalansen under utredningens
            gång.
          </note>
          <note>
            Men, fru talman, många av de frågor som tas upp i motioner som
            det här betänkandet handlar om och som ingår i de uppgifter som
            kommittén skall behandla är naturligtvis något som vi skall ta
            till oss.
          </note>
          <note>
            Det sägs bl.a. i direktiven att en viktig regionalpolitisk uppgift
            är att bidra till att öka den ekonomiska tillväxten i landet.
            På vilket sätt skall vi stötta olika verksamheter i en situation
            där den internationella konkurrensen ökar? Hur skall stödformerna
            se ut och fungera utifrån effektivitets- och konkurrenssynpunkt
            och med hänsyn tagen till de nya EU-regler som nu håller på att
            förhandlas fram?
          </note>
          <note>
            Enligt utskottets sätt att se det tycker vi att det är viktigt
            att man också i framtiden förhindrar - och det har sagts tidigare
            i debatten i dag - att företagsstöd kan sätta konkurrensen ur
            spel på ett sådant sätt att företag slås ut på orter där det här
            förhållandet verkligen är en realitet i dag.
          </note>
          <note>
            Den här frågan har tagits upp i en av motionerna.
          </note>
          <note>
            Utskottet utgår från att den problematiken analyseras i utredningen
            i syfte att strama upp politiken på det här området så att vi
            inte drabbas av en felaktigt använd regionalpolitik.
          </note>
          <note>
            I flera motioner tas frågor upp om utbildningens och kulturens
            betydelse inom regionalpolitiken. Vi vill i likhet med vad arbetsmarknadsutskottet
            tidigare har gjort betona vilken betydelse utbildnings- och kulturinsatser
            har för en bra regional utveckling. Vi vet t.ex. att framtidens
            arbetsmarknad kommer att kräva alltmer kvalificerade och återkommande
            utbildningsinsatser. Nya och kvalificerade arbetsuppgifter tillkommer
            där ofta högskolekompetens krävs, samtidigt som enklare ofta okvalificerade
            arbetsuppgifter försvinner. Det är ingenting som är unikt för
            oss i Sverige. Det sker också i vår omvärld.
          </note>
          <note>
            Det finns alltså skäl att understryka kulturens roll som en viktig
            pelare för en bra infrastruktur och som en viktig lokaliseringsfaktor.
          </note>
          <note>
            Vi kan också konstatera att inte minst för kvinnor spelar tillgängligheten
            till kultur en mycket stor roll. I
          </note>
          <note>
            ett tidigare avsnitt i betänkandet redovisas vissa uppgifter
            beträffande såväl distansutbildning som nya lokala och regionala
            utvecklingsprojekt inom kulturområdet.
          </note>
          <note>
            Vi konstaterar också att kultursatsningar kan ingå i de regionala
            tillväxtavtalen som numera arbetas fram runt om i vårt land. Jag
            kommer från en region i
          </note>
          <note>
            Mälardalen där jag kan se att arbetet med tillväxtavtalen sköts
            på ett utomordentlig bra sätt och med ett stort intresse. Man
            tar sig an problem som i och för sig kanske är gamla, men man
            gör det med nya friska ögon. Jag tycker att det är viktigt att
            understryka, fru talman, att även tillväxtavtalen måste ha en
            klar prägel av jämställdhetsperspektivet.
          </note>
          <note>
            Ett annat område som tas upp i betänkandet är resurscentrum för
            kvinnor. I näringsutskottets yttrande till arbetsmarknadsutskottet
            för ett år sedan förutsatte vi med hänsyn tagen till att det fortfarande
            var en försöksverksamhet med nationellt resurscentrum under 1989
            och innevarande år att verksamheten skall utvärderas, samt att
            regeringen när försöksverksamheten upphör ger i uppdrag åt NUTEK
            att redovisa insatser och resultat av verksamheten i NUTEK:s årsredovisning
            för innevarande år och därefter återkommer med förslag.
          </note>
          <note>
            Utan att gå in i detalj på alla de olika frågeställningar som
            tas upp i detta betänkande - vi var ju vid utskottsbehandlingen
            tämligen överens, bortsett från ett antal reservationer - vill
            jag säga att utredningen kommer att få syssla med mycket av det
            som tas upp i motionerna och som anförs i reservationerna.
          </note>
          <note>
            Utredningen har en näst intill gigantisk uppgift, att på kort
            tid klara mycket viktiga frågor inför 2000-
          </note>
          <note>
            talet. Vi behöver ha en regionalpolitik av vikt för hela landet.
            Vi måste se till att företag, människor och verksamheter kan utvecklas
            på ett sätt som gynnar hela vårt land. Och det gäller inte bara
            vårt land, utan vi har också ett ansvar för andra länder som vi
            samverkar med inom och utom Europeiska unionen.
          </note>
          <note>
            Detta är styrkan i ett regionalt tänkande.
          </note>
          <note>
            Jag yrkar bifall till reservation nr 1, med avslag på utskottsmajoritetens
            förslag, samt avslag på reservationerna nr 3, 4 och 5.
          </note>
          <note type="speaker">
            Anf. 176 OLA SUNDELL (m):
          </note>
          <note>
            Fru talman! Reynoldh Furustrand ger här en beskrivning av en
            fantastisk situation som råder runtom i landet. Hans siffror och
            resonemang stämmer dock inte med den diskussion som har förts
            och med de problem som finns i hela landet med sysselsättningen
            och tillväxten i ekonomin.
          </note>
          <note>
            Minister Rosengren på Näringsdepartementet har just mot denna
            bakgrund tillsatt en tillväxtgrupp.
          </note>
          <note>
            Vederbörande är inte nöjd med den situation som råder och vill
            förstås ha en dialog om vad som behöver göras för att få snurr
            på Sverige igen. Detsamma gäller för statsrådet Sahlin, som har
            har tillsatt en tillväxtgrupp av samma skäl. Deras uppfattning
            om verkligheten i vårt land stämmer inte överens med
          </note>
          <note>
            Furustrands beskrivning.
          </note>
          <note>
            Min bedömning är den att det skattetryck som vi har i vårt land
            utgör en begränsande faktor för tillväxt och jobbskapande. Min
            fråga är: Vilken är Furustrands uppfattning när det gäller skatterna?
            Är läget beträffande skatterna över huvud taget sådant att det
            inte behöver förändras, eller påverkar dubbelbeskattningen kapitalbildningen
            och så småningom investeringsbehovet? Innebär skatten på arbete
            och därmed på utbildningsnivån i sig en konkurrensbegränsning
            och ett hinder för tillväxt, eller är nuvarande skattenivå bra
            som den är?
          </note>
          <note type="speaker">
            Anf. 177 REYNOLDH FU-RUSTRAND (s):
          </note>
          <note>
            Fru talman! Det är klart att vi kan ägna lång tid åt att diskutera
            skatternas betydelse för tillväxt och för att upprätthålla ett
            välfärdssamhälle. Jag tillhör dem som menar att en 50-procentig
            skattenivå eller något högre under en begränsad tidsperiod är
            rimlig för möjligheterna att ha det välfärdssamhälle som vi alla
            vill ha och kan dra nytta av.
          </note>
          <note>
            Det kan finnas enskildheter som kan behöva ses över i skattehänseende,
            och just av den anledningen förs det skattesamtal. Man sitter
            näst intill på partiledarnivå och diskuterar skatterna för framtiden.
            Jag kan inte se, Ola Sundell, något klart och entydigt samband
            mellan sänkta skatter på något eller några områden och omedelbara
            effekter i form av ökat antal jobb. Det finns i varje fall inga
            belagda studier som visar att det är på det sättet.
          </note>
          <note>
            Men jag är inte främmande för att skatter kan bidra till att
            i en framtid förändra vissa näringar, om de skapar jobb. Det viktiga
            med skattesänkningar måste vara att de skall ha en jobbskapande
            karaktär. Det finns i de flesta partier olika uppfattningar om
            skatternas betydelse, men det finns, som jag ser det, en öppenhet
            i diskussionerna om detta.
          </note>
          <note>
            Jag hörde att Ola Sundell i sitt tidigare inlägg raljerade över
            dessa gruppers betydelse, men man för i dem samtal om väsentliga
            aspekter på tillväxt. Vi kan t.ex. se på Småföretagsdelegationen,
            som diskuterar möjligheter att förenkla och förbättra för småföretagare.
            Den har betytt och betyder oerhört mycket för det fortsatta arbetet,
            och jag är fullständigt övertygad om att detta får en regionalpolitisk
            betydelse.
          </note>
          <note type="speaker">
            Anf. 178 OLA SUNDELL (m):
          </note>
          <note>
            Fru talman! Det är alldeles klart, och det känner vi till, att
            dessa grupper diskuterar och förhoppningsvis också fungerar, men
            det som en företagare eftersträvar när det gäller regelverk, skattesystem
            och annat är förslag. Den här diskussionen har såvitt jag vet
            pågått under väldigt många år. Det har ställts sådana här diagnoser
            i all oändlighet så långt tillbaka som jag kan erinra mig.
          </note>
          <note>
            Visst är det bra med samtalen, att de förankras osv., men vad
            vi framför allt behöver är konkreta och skarpa förslag på detta
            område. Låt oss säga att Reynoldh Furustrand vill påverka skattesystemet
            i en viss riktning. Vilken typ av skattesänkning anser Reynoldh
            Furustrand vara lämpligast för att befrämja tillväxten och därmed
            jobbskapandet?
          </note>
          <note>
            Jag vill vidare återkomma till bidragen, Olle Olsson-fallet och
            motionerna om detta. Med tanke på den erfarenhet som man har av
            bidragssystem och s.k.
          </note>
          <note>
            riktade bidrag är det anmärkningsvärt att det krävs demonstrationer
            i veckor på Mynttorget för att regeringspartiet plötsligt skall
            ta till sig resonemanget om effekterna av riktade bidrag. Om vissa
            får bidrag försämras konkurrenssituationen, och en del klarar
            inte ett sådant konkurrensläge.
          </note>
          <note>
            Det är för oss en huvudinriktning att dessa bidrag bör sänkas
            och utväxlas mot sänkta skatter. Annars får vi leva kvar med ett
            byråkratiskt regelsystem och riktade bidrag, som leder till en
            negativ konkurrenssituation.
          </note>
          <note type="speaker">
            Anf. 179 REYNOLDH FU-RUSTRAND (s):
          </note>
          <note>
            Fru talman! Vi har infört förenklingar när det gäller skattekonton.
            Villkoren för F-skattesedeln mjukas upp. Det blir enklare att
            registrera företag -
          </note>
          <note>
            endast myndighetskontakter behövs. Uppgiftslämnandet förenklas.
            Arbetsgivaravgifterna för små och medelstora företag har sänkts
            för att stimulera nyanställningar. Reserveringsmöjligheter för
            enskilda näringsidkare och delägare i handelsbolag förstärks.
          </note>
          <note>
            Ca 3,5 miljarder kronor har avsatts för lättnader i beskattningen
            av ägare av små och medelstora företag. En kvittningsrätt för
            reaförluster har införts.
          </note>
          <note>
            Jag kunde säkerligen fortsätta i 10-15 minuter med att räkna
            upp vad som redan har gjorts på skatteområdet för att underlätta
            för företagande. Vi har ännu inte sett de effekter som man hade
            trott att de åtgärder som vi har vidtagit skulle få. Detta leder
            mig fram till tanken att det är ett annat och mer strukturellt
            problem som vi har att brottas med när det gäller att skapa nya
            jobb.
          </note>
          <note>
            Det är ungefär som när man säger: Bara vi får riskkapital, kommer
            vi att skapa nya jobb. Problemet är inte riskkapital, Ola Sundell.
            Problemet är oftare att man inte har alla de nya idéer som behövs
            för att skapa nya jobb. Problemet är att marknaden inte ser ut
            på det sätt som vi skulle önska när det gäller att skapa de nya
            jobben.
          </note>
          <note>
            Detta är ett grundläggande strukturproblem, som måste diskuteras
            och brytas ned i sina beståndsdelar.
          </note>
          <note>
            Vi måste veta exakt vilka åtgärder vi skall sätta in, om det
            är skattesänkningar som skall vidtas. Kanske kommer man i den
            skattegrupp som resonerar fram till det. Då måste man veta att
            de träffar på ett fördelningspolitiskt riktigt sätt och skapar
            jobb.
          </note>
          <note>
            Jag tycker för egen del att det är viktigt att
          </note>
          <note>
            "vanligt folk", dvs. vanliga löntagare, får bättre betingelser.
            Ett sätt är att sänka eller ta bort egenavgifterna. Det skulle
            bli en skattesänkning för den gruppen, som kanske skulle stimulera
            konsumtionen och skapa nya jobb. Vi har inga klara och tydliga
            svar på vad som exakt behöver göras.
          </note>
          <note type="speaker">
            Anf. 180 RUNAR PATRIKSSON (fp):
          </note>
          <note>
            Fru talman! Det är en glättad bild Reynoldh Furustrands ger i
            sitt inlägg. Att det skulle vara så ljust i
          </note>
          <note>
            Regionalsverige som här har framförts tror jag många är tveksamma
            till. Under den plenifria veckan har man kunnat åka runt i glesbygdskommunerna
            och höra siffror på 10 % arbetslöshet, och det finns naturligtvis
            genom åtgärder också en förtäckt arbetslöshet på en del ställen.
            Då får man en helt annan bild.
          </note>
          <note>
            Det talades om 28 000 nya företag. Hur många har på senaste tiden
            permitterat och har för avsikt att gå den vägen? Var drabbar detta
            i Sverige? Vid en diskussion här för några veckor sedan tog jag
            exemplet om 143 permitterade vid TVAB i Töcksfors som får gå på
            midsommardagen. Det skulle motsvara
          </note>
          <note>
            14 000 arbetslösa här i Stockholm. Man kan ta många sådana exempel
            runt om i Glesbygdssverige. Varför detta exempel? Jo, det är regionalpolitik.
            Som jag sade i mitt inlägg handlar det många gånger om infrastruktur
            och möjlighet att driva företag på samma villkor runtom i landet.
          </note>
          <note>
            Vi har nu hört att ytterligare 160 000 skall flytta till storstadsområdena
            och tillväxtområdena. Får den nya parlamentariska utredningen
            i uppdrag att göra det möjligt för människor att flytta hit, eller
            får den ett direktiv om att vi skall försöka att placera människorna
            tillbaka i landsbygden och i glesbygden i Sverige?
          </note>
          <note>
            Tror regeringen på tillväxtavtalens möjligheter och att Regionalsverige
            kan leva vidare? Är det ett bra att sätt att arbeta för Värmland,
            Västernorrland,
          </note>
          <note>
            Dalarna och Jämtland? Det sades att man tar sig an problemen
            på ett bra sätt. Jag jobbar också med tillväxtavtal i Värmland.
            Jag träffar företagare i Värmland som säger: Infrastrukturen är
            dock densamma som den var innan vi började med tillväxtavtalen.
          </note>
          <note type="speaker">
            Anf. 181 REYNOLDH FU-RUSTRAND (s):
          </note>
          <note>
            Fru talman! Om Runar Patriksson hade lyssnat på vad jag sade
            hade han hört att jag i min inledning sade att jag känner mycket
            stor oro för det som sker runtom i vårt land och i våra regioner.
            Det är inte så att jag är nöjd med att vi fortfarande har hög
            arbetslöshet. Men vi måste vara på det klara med vilka skälen,
            orsakerna och grunderna är till att vi har denna höga arbetslöshet.
          </note>
          <note>
            Kan Runar Patriksson för mig tala om vad det är för sänkt skatt
            som omedelbart ger effekten att de
          </note>
          <note>
            10 % arbetslösa i mitt hemlän, ett industrilän, får jobb bara
            därför att vi sänker skatten? Det vet jag att Runar
          </note>
          <note>
            Patriksson inte kan. Jag tror inte ens att han vill göra det.
            Han vet likaväl som jag att skatterna är en förutsättning för
            att det inom andra sektorer bibehålls och utvecklas jobb.
          </note>
          <note>
            Jag ser t.ex. vad nya högskolesatsningar och nya universitetssatsningar
            innebär i form av att människor får bättre kunskaper. Människor
            får möjligheter att utveckla någonting som de har lärt sig. Det
            ger nya jobb. Det ger bättre möjligheter. Det är den typen av
            åtgärder som vi konsekvent satsar på. Det är beklagligt att det
            inte går lika fort som jag önskar, Runar
          </note>
          <note>
            Patriksson. Men jag kommer inte att backa en millimeter när det
            gäller inriktningen på detta.
          </note>
          <note>
            Jag tror inte att utredningen skall tala om hur många människor
            som skall bo i respektive region. Vi har sett exempel på regimer
            runt om i världen som har försökt sig på den typen av matematiska
            beräkningar, och de har gruvligt misslyckats. Låt oss se till
            att vi verkar för en regionalpolitik som ger möjlighet för regionerna
            att bli ungefär likvärdiga och växa ungefär likvärdigt.
          </note>
          <note>
            Storstadsområden kommer fortsatt att vara magneter. Men låt oss
            se till att de stora magneterna får mindre kraftiga magneter omkring
            sig så att man sprider effekterna mycket bättre. Det är vitsen
            med en ny framtida regionalpolitik.
          </note>
          <note type="speaker">
            Anf. 182 RUNAR PATRIKSSON (fp):
          </note>
          <note>
            Fru talman! Jag sade ingenting om skattesänkningar, Reynoldh
            Furustrand, vare sig i mitt inlägg eller i min replik. Därför
            har jag i det här läget lite svårt att ta en diskussion, även
            om jag hade kunnat ta upp det exemplet.
          </note>
          <note>
            Jag nämnde jämställdhet mellan kvinnor och män och jämställdhet
            mellan regioner. Här kommer infrastruktursatsningarna in. Jag
            nämnde vägar och IT-
          </note>
          <note>
            strukturer. Det gör det möjligt för Glesbygdssverige och Landsbygdssverige
            att leva vidare.
          </note>
          <note>
            Min fråga angående utredningen var: Får utredningen direktiv
            som innebär att flyttningen mot storstäderna kan begränsas? Är
            meningen med den regionalpolitiska utredningen att se till se
            till att större delar av Sverige skall leva?
          </note>
          <note type="speaker">
            Anf. 183 REYNOLDH FU-RUSTRAND (s):
          </note>
          <note>
            Fru talman! Även om det inte står explicit i direktiven att vi
            skall titta på den frågan har jag svårt att se att vi kommer förbi
            den. Det är uppenbart om man ser på sammansättningen i kommittén,
            vilka som sitter där och från vilka delar av landet ledamöterna
            kommer.
          </note>
          <note>
            Jag har oerhört svårt att tro att vi icke kommer att få en diskussion
            om den koncentration som under ett antal år har skett till de
            större orterna i vårt land. Men jag tror att det vore fel av oss
            att tala om att vi mer skall fokusera oss på det.
          </note>
          <note>
            Vi har jordbruksbygdernas mycket speciella problematik och industriorternas
            mycket speciella problematik som betyder lika mycket för de människor
            som bor och verkar där. Det måste naturligtvis också belysas i
            utredningen.
          </note>
          <note>
            Jag är övertygad om att vi kommer att diskutera det som Runar
            Patriksson tar upp. Sedan är det upp till dem som skriver propositionen
            att ta hänsyn till vad utredningen kommer fram till.
          </note>
          <note>
            Jag är en av de socialdemokrater som kommer att ingå i utredningen.
            Jag kommer att föra fram de synpunkterna. Jag är övertygad om
            att de andra ledamöterna kommer att göra exakt likadant. Jag tror
            att
          </note>
          <note>
            Runar Patriksson kan känna sig hyggligt tillfreds därvidlag.
          </note>
          <note>
            Vi kanske inte blir hundraprocentigt överens i alla detaljerna.
            Men jag vill understryka det Runar Patriksson sade i sitt inledningsanförande,
            att det är avgörande och viktigt att just jämställdheten belyses
            mer ur ett regionalpolitiskt perspektiv.
          </note>
          <note>
            Där tycker jag att det kanske finns anledning för oss att skämmas
            lite grann. Den frågan har vi beaktat väldigt dåligt under tidigare
            utredningar och i tidigare sammanhang när vi har diskuterat regionalpolitik
            i den här kammaren och i utskott.
          </note>
          <note type="speaker">
            Anf. 184 ÅKE SANDSTRÖM (c):
          </note>
          <note>
            Fru talman! Jag begärde ordet med anledning av den uppräkning
            av företagsstatistik som gjordes och den näringspolitiska debatt
            som tog vid. Det handlar här i afton om regionalpolitiken, och
            ur regionalpolitisk synpunkt är utvecklingen mycket oroande. Obalanserna
            ökar. Hela Småortssverige påverkas och far illa av det.
          </note>
          <note>
            Jag tycker att det är bra att den utredning som man här har talat
            om har kommit till. Men som sade i mitt anförande är jag orolig
            för vad som händer under den tidsutdräkt som det är fråga om.
            Om jag förstår saken rätt kommer vi att behandla resultatet i
            kammaren möjligen i slutet av år 2001 eller i början av år
          </note>
          <note>
            2002.
          </note>
          <note>
            Min fråga och min fundering är: Vilka insatsområden är Reynoldh
            Furustrand beredd att resonera om under de två kommande åren,
            om utvecklingen går så fort som den har gått under de två senaste
            åren?
          </note>
          <note>
            Låt mig peka på två möjligheter. Det gäller att utveckla en likvärdig
            grundservice för alla människor -
          </note>
          <note>
            det kan exempelvis handla om post och tele - så att människor
            kan bo kvar. Det andra är att förbereda den nya teknikens intåg
            och utbyggnad.
          </note>
          <note>
            Jag utgår från att Reynoldh Furustrand delar uppfattningen att
            staten har en central roll för att bygga ut de viktiga motorvägarna
            men gärna även vägarna fram till hemmen så att vi kan få en digital
            allemansrätt.
          </note>
          <note>
            Jag vill gärna ha synpunkter. Vad avser regeringen att vidta
            för åtgärder om nu utvecklingen går i den negativa riktning som
            den har gjort den senaste tiden?
          </note>
          <note type="speaker">
            Anf. 185 REYNOLDH FU-RUSTRAND (s):
          </note>
          <note>
            Fru talman! Jag tror att vi får anledning att återkomma fler
            gånger till just den här typen av frågeställningar som Åke Sandström
            tar upp.
          </note>
          <note>
            Regeringen kommer att lägga fram en proposition på kammarens
            bord den 14 april. Jag är övertygad om att det i vårpropositionen
            kommer att finnas ett antal politiskt möjliga framgångsvägar som
            också har regionalpolitisk prägel, även om detta inte är huvudfrågan.
          </note>
          <note>
            Skälet till att jag räknade upp åtgärderna var att jag försökte
            svara Ola Sundell utifrån vad han tog upp i sitt inledningsanförande.
            Jag vet att det inte är tillräckligt för Ola Sundell, och det
            har jag respekt för.
          </note>
          <note>
            Jag tror att tillväxtavtalen som man nu arbetar med och som man
            kommer att arbeta med framöver är ett sätt. De löser inte allt.
            Men det är ett nytt sätt att angripa i och för sig gamla problem.
          </note>
          <note>
            Jag nämnde Småföretagsdelegationens arbete. Det öppnar ett antal
            nya möjligheter. Det finns flera stycken sådana områden och möjligheter
            att förbättra också ur ett regionalpolitiskt perspektiv. Jag tror
            att högskolesatsningar är ett sådant område.
          </note>
          <note>
            Jag tror, precis som Åke Sandström, att ordentliga
          </note>
          <note>
            IT-satsningar ger nya och bättre möjligheter för människor att
            verka, bo och leva i sin egen bygd och samtidigt utveckla nya
            spännande arbetsuppgifter i framtiden. Men det är ingenting som
            Åke Sandström och jag kan genomföra i morgon bitti. Detta är en
            process som har börjat. Vi skall se till att vi ger lite bränsle
            till den processen så att den kan fortsätta i en positiv riktning.
            Vi skall inte enbart titta explicit utifrån de fiskala möjligheterna
            att sänka skatter eller förändra skatter. Jag tror att man är
            fel ute om man koncentrerar debatten dit.
          </note>
          <note type="speaker">
            Anf. 186 ÅKE SANDSTRÖM (c):
          </note>
          <note>
            Fru talman! Jag vill återkomma till frågan om utveckling av hela
            IT och den nya tekniken. Med anledning av en del andra partiers
            ställningstaganden skulle jag gärna vilja ha en precisering om
            Reynoldh
          </note>
          <note>
            Furustrand anser att staten har ett huvudansvar när det gäller
            att bygga ut och skapa tillgänglighet för den här tekniken över
            landet. Eller skall marknaden klara det?
          </note>
          <note type="speaker">
            Anf. 187 REYNOLDH FU-RUSTRAND (s):
          </note>
          <note>
            Fru talman! Jag skall svara Åke Sandström mycket kort. Jag tror
            att staten har en mycket viktig roll.
          </note>
          <note>
            Det behöver nödvändigtvis inte vara så att staten har huvudansvaret,
            men staten har en avgörande och viktig roll även i fortsättningen.
            Även om vi ser till sammanslagningen Telia-Telenor kommer staten
            och samhället att ha en viktig och ledande position i verksamheten.
            Det tar jag som en garanti för att samhället får en ledande roll
            när det gäller IT-utvecklingen.
          </note>
          <note>
            Men jag vill inte döma ut andra verksamheter och andra möjligheter.
            Eftersom detta är en marknad som är så ofantligt stor och innehåller
            så oerhört mycket, kan man inte säga att enbart staten skall ha
            huvudansvaret och klara av det. Det måste finnas flera aktörer
            på den här marknaden. Men att samhällets roll kommer att förbli
            mycket stor kan både Åke Sandström och jag känna oss förvissade
            om.
          </note>
          <note type="speaker">
            Anf. 188 RUNAR PATRIKSSON (fp):
          </note>
          <note>
            Fru talman! Jag vill bara ställa en fråga till Åke
          </note>
          <note>
            Sandström. Jag tog ju också upp IT-satsningen som jag tror är
            mycket viktig för oss som gemensamt har glesbygden i våra hjärtan.
            Åke Sandström tog upp ansvarsfördelningen. Då vill jag nämna ett
            exempel.
          </note>
          <note>
            Jag var i Oslo och träffade den norska kommunikationsministern
            som sade följande: Vi gjorde inga affärer med Sverige i Teliaaffären
            förrän vi var klara över att vårt eget Telenor hade byggt ut tele-
            och IT-
          </note>
          <note>
            satsningen i dalar och på bergshöjder där människor bor i Norge.
          </note>
          <note>
            Jag tror att vi skall ha det framför oss när detta skall ske.
            Statens delägarskap i Telia-Telenor är viktigt för att vi verkligen
            skall få dessa satsningar ut till Glesbygdssverige.
          </note>
          <note>
            Sedan har jag en fråga till Åke Sandström. Han nämner inte, och
            det gjorde inte heller Ola Sundell, något om det jag nämnde i
            mitt anförande om att vi skall utlokalisera mer. Är vi överens
            om att det finns möjligheter att utlokalisera mer från centralorterna,
            tillväxtorterna, till Regionalsverige?
          </note>
          <note type="speaker">
            Anf. 189 ÅKE SANDSTRÖM (c):
          </note>
          <note>
            Fru talman! Jag delar Runar Patrikssons uppfattning om utlokaliseringen.
            Vi har ju också en motion från Centerpartiet på den punkten.
          </note>
          <note>
            Men frågan om utbyggnaden av IT-nätet och tillgängligheten i
            det här landet är ju absolut inte bara en fråga om en stor affärstransaktion
            mellan två jättebolag. Det är fråga om en medveten vilja att verkligen
            ställa upp på tillgänglighet.
          </note>
          <note>
            Jag är ett levande exempel på detta med tillgänglighet. Jag beställde
            en ISDN-koppling den
          </note>
          <note>
            10 oktober och har ännu inte fått någon hem till min bostad.
            Det finns väldigt mycket i övrigt att önska när det gäller frågan
            om utbyggnaden.
          </note>
          <note type="speaker">
            Anf. 190 RUNAR PATRIKSSON (fp):
          </note>
          <note>
            Fru talman! För att inga missuppfattningar skall förekomma mellan
            Åke Sandström och mig vill jag säga, att när jag nämnde Telia-Telenoraffären
            menade jag att det kanske är viktigt för oss i Glesbygdssverige
            att staten har kvar ett ägande så att vinsten i företaget kan
            ses både som en vinst i kronor och en vinst för landet genom att
            man använder vissa vinstmedel att för att bygga ut så att ISDN
            kommer även till Åke Sandström.
          </note>
          <note type="speaker">
            Anf. 191 ÅKE SANDSTRÖM (c):
          </note>
          <note>
            Fru talman! Jag vill bara understryka att vi har samma viljeinriktning.
            Vi i Centerpartiet har föreslagit att medel från försäljningen
            av Telia skall gå till att utveckla visionen om en digital allemansrätt
            i det här landet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 mars.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1998/99:53 Lag om betalningsöverföringar inom
          </note>
          <note>
            Europeiska ekonomiska samarbetsområdet
          </note>
          <note>
            1998/99:62 Vissa byggfrågor m.m.
          </note>
          <note>
            1998/99:65 Videokonferens i rättegång
          </note>
          <note>
            1998/99:66 En stärkt kommunal revision
          </note>
          <note>
            1998/99:68 Lag om utlandsstyrkan inom Försvarsmakten
          </note>
          <note>
            1998/99:70 Könsstympning - borttagande av kravet på dubbel straffbarhet
          </note>
          <note>
            1998/99:73 Vissa socialförsäkringsfrågor m.m.
          </note>
          <note>
            1998/99:76 Försäkringsmedicinska utredningar, m.m.
          </note>
          <note>
            1998/99:77 Eftergift vid återbetalning av bostadsbidrag m.m.
          </note>
          <note>
            1998/99:82 Dubbelbeskattningsavtal mellan Sverige och Filippinerna
            m.m.
          </note>
          <note>
            1998/99:83 Avdrag för ökade levnadskostnader vid tillfälligt
            arbete
          </note>
          <note>
            1998/99:85 Försäkring under krig och krigsfara
          </note>
          <note>
            1998/99:87 Ändrade försäkringsrörelseregler
          </note>
          <note>
            1998/99:88 Bekämpning av smittsamma djursjukdomar
          </note>
          <note>
            1998/99:90 Utstationering av arbetstagare
          </note>
          <note>
            1998/99:91 Vissa trafikfrågor m.m.
          </note>
          <note>
            1998/99:92 Ändringar i telelagen m.m.
          </note>
          <note>
            1998/99:93 Kostnadsinformation till fondsparare i det individuella
            pensionssparandet, m.m.
          </note>
          <note>
            Skrivelser
          </note>
          <note>
            1998/99:55 Redogörelse för verksamheten inom
          </note>
          <note>
            Europarådets ministerkommitté under år 1998
          </note>
          <note>
            1998/99:56 Redogörelse för verksamheten inom
          </note>
          <note>
            Organisationen för säkerhet och samarbete i Europa (OSSE) under
            1998
          </note>
          <note>
            1998/99:59 Öppen handel - rättvisa spelregler
          </note>
          <note>
            Svensk handelspolitik inför en ny WTO-runda
          </note>
          <note>
            1998/99:60 Berättelse om verksamheten i Europeiska unionen under
            1998
          </note>
          <note>
            1998/99:67 Nordiskt samarbete 1998
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 10 mars
          </note>
          <note>
            1998/99:206 av Jeppe Johnsson (m) till justitieministern
          </note>
          <note>
            Kvinnomisshandel
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 16 mars.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 mars
          </note>
          <note>
            1998/99:401 av Yvonne Ruwaida (mp) till jordbruksministern
          </note>
          <note>
            Felaktig märkning och marknadsföring av livsmedel
          </note>
          <note>
            1998/99:413 av Eva Flyborg (fp) till statsrådet Mona
          </note>
          <note>
            Sahlin
          </note>
          <note>
            Taxibranschen
          </note>
          <note>
            den 10 mars
          </note>
          <note>
            1998/99:390 av Yvonne Ruwaida (mp) till statsrådet
          </note>
          <note>
            Leif Pagrotsky
          </note>
          <note>
            Förbud mot användning av växtskyddsmedel
          </note>
          <note>
            1998/99:393 av Marietta de Pourbaix-Lundin (m) till finansministern
          </note>
          <note>
            Sänkt skatt på hushållstjänster
          </note>
          <note>
            1998/99:394 av Sten Tolgfors (m) till finansministern
          </note>
          <note>
            Åtgärder mot fortsatt flyttvåg
          </note>
          <note>
            1998/99:403 av Carina Hägg (s) till kulturministern
          </note>
          <note>
            Televisionssändningar med pornografisk film
          </note>
          <note>
            1998/99:405 av Mats Odell (kd) till finansministern
          </note>
          <note>
            Det statliga utgiftstakets definition
          </note>
          <note>
            1998/99:408 av Marietta de Pourbaix-Lundin (m) till finansministern
          </note>
          <note>
            ROT-avdragen
          </note>
          <note>
            1998/99:410 av Maria Larsson (kd) till statsrådet
          </note>
          <note>
            Maj-Inger Klingvall
          </note>
          <note>
            Familjerådgivningen
          </note>
          <note>
            1998/99:411 av Lena Olsson (v) till miljöministern
          </note>
          <note>
            Lokala investeringsprogram för ekologisk omställning
          </note>
          <note>
            1998/99:412 av Willy Söderdahl (v) till statsministern
          </note>
          <note>
            Information om EMU
          </note>
          <note>
            1998/99:415 av Lennart Kollmats (fp) till utbildningsministern
          </note>
          <note>
            Högskolepoäng
          </note>
          <note>
            1998/99:418 av Rolf Gunnarsson (m) till näringsministern
          </note>
          <note>
            Transportpolitiken i Dalarna
          </note>
          <note>
            1998/99:419 av Harald Nordlund (fp) till finansministern
          </note>
          <note>
            Skattesänkningar för Sveriges lantbrukare
          </note>
          <note>
            1998/99:422 av Viviann Gerdin (c) till finansministern
          </note>
          <note>
            Moms på dans
          </note>
          <note>
            1998/99:423 av Inger Strömbom (kd) till finansministern
          </note>
          <note>
            Avgångsvederlag till verkställande direktörer och generaldirektörer
          </note>
          <note>
            1998/99:426 av Dan Ericsson (kd) till kulturministern
          </note>
          <note>
            Borghamn
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 16 mars.
          </note>
          <note>
            16 § Kammaren åtskildes kl. 19.36.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 24 (delvis), av förste vice talmannen därefter t.o.m. 8
            § anf. 69
          </note>
          <note>
            (delvis), av andre vice talmannen därefter t.o.m. 9 § anf. 115
          </note>
          <note>
            (delvis), av tredje vice talmannen därefter t.o.m. 11 § anf.
            161
          </note>
          <note>
            (delvis), av förste vice talmannen därefter till ajourneringen
            kl. 17.57 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
